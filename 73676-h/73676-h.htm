<!DOCTYPE html>
<html xmlns="http://www.w3.org/1999/xhtml" lang="ca" xml:lang="ca">
<head>
  <meta charset="utf-8" >
  <meta name="generator" content="pandoc" >
  <meta name="viewport" content="width=device-width, initial-scale=1.0, user-scalable=yes" >
  <meta name="author" content="Jaume Bofill i Mates (Guerau de Liost)" >
  <meta name="dcterms.date" content="1908-01-01" >
  <title>La montanya d'amethystes</title>
  <style>
    html {
line-height : 1.5;
font-family : Georgia, serif;
font-size : 20px;
color : #1a1a1a;
background-color : #fdfdfd;
}
body {
margin : 0 auto;
max-width : 36em;
padding-left : 120px;
padding-right : 50px;
padding-top : 50px;
padding-bottom : 50px;
}
@media print {
body {
background-color : transparent;
color : black;
font-size : 12pt;
}
p, h2, h3 {
orphans : 3;
widows : 3;
}
h2, h3, h4 {
page-break-after : avoid;
}
}
p {
margin : 1em 0;
}
a {
color : #1a1a1a;
}
a:visited {
color : #1a1a1a;
}
img {
max-width : 100%;
}
h1 {
  margin-top : 1.4em;
  text-align : center;
} 

h2, h3, h4, h5, h6 {
margin-top : 1.4em;
text-align : left;
}
h2 {
  border-bottom-style: solid;
  border-color: gray;
}
h5, h6 {
font-size : 1em;
font-style : italic;
}
h6 {
font-weight : normal;
}
ol, ul {
padding-left : 1.7em;
margin-top : 1em;
}
li > ol, li > ul {
margin-top : 0;
}
blockquote {
margin : 1em 0 1em 1.7em;
padding-left : 1em;
border-left : 2px solid #e6e6e6;
font-family: Arial, Helvetica, sans-serif;
font-size: 90%;
}
code {
font-family : Menlo, Monaco, 'Lucida Console', Consolas, monospace;
font-size : 85%;
margin : 0;
}
pre {
margin : 1em 0;
overflow : auto;
}
pre code {
padding : 0;
overflow : visible;
}
.sourceCode {
background-color : transparent;
overflow : visible;
}
hr {
background-color : #1a1a1a;
border : none;
height : 1px;
margin : 1em 0;
}
table {
margin : 1em 0;
border-collapse : collapse;
width : 100%;
display : block;
}
table caption {
margin-bottom : 0.75em;
}
tbody {
margin-top : 0.5em;
border-top : 1px solid #1a1a1a;
border-bottom : 1px solid #1a1a1a;
}
th {
border-top : 1px solid #1a1a1a;
padding : 0.25em 0.5em 0.25em 0.5em;
}
td {
padding : 0.125em 0.5em 0.25em 0.5em;
}
header {
margin-bottom : 4em;
text-align : center;
}
#TOC li { list-style : none; } code { white-space : pre-wrap; }
 span.smallcaps { font-variant : small-caps; } span.underline
 { text-decoration : underline; } div.column { display :
 inline-block; vertical-align : top; width : 50%; }
 div.hanging-indent { margin-left : 1.5em; text-indent : -1.5em; }
 ul.task-list { list-style : none; } </style> </head> 
 <body> 
<div style='text-align:center'>*** START OF THE PROJECT GUTENBERG EBOOK 73676 ***</div>
  <header id="title-block-header"> <h1 class="title">La montanya
 d'amethystes</h1> <p class="author">Jaume Bofill i Mates (Guerau de
 Liost)</p> <p class="date">1908</p> </header> <p>
  <code>Aquest text ha estat digitalitzat i processat per l'Institut
  d'Estudis Catalans, com a part del projecte Corpus Textual
  Informatitzat de la Llengua Catalana.</code></p>
  <p><img src="images/cover.jpg" alt="cover"></p>
 <blockquote> <p>A l'eternal memoria de Magdalena, mare dolcíssima, y
 en esplícit regoneixement del benévol i quotidiá mestratge de mestre
 Josep Carner, es llensada a les disputes dels homes “La montanya
 d'amethystes”</p> </blockquote> <p><strong>Proemi</strong></p> <h2
 id="a-la-montanya-damethystes">A la montanya d'amethystes</h2> <h3
 id="i.">I.</h3> <p>Apoteòssic, d'enroscades trompes<br> soni
 l'esclat imperial. Un jorn,<br> pels lapidaris, nodridors de
 pompes,<br> pròdiga fores, otorgant sojorn.<br> Pròdiga fores,
 per la gent del laci,<br> de veis metàlics ricament granats<br>
 en transparències de groguenc topaci<br> y en amethystes de
 crestalls morats.<br> Avui, exangüe, taciturna esmentes<br> de
 ta divícia l'oblidat renom,<br> y dins ta fràgil petulància
 ostentes<br> un gran amor per les boirines tristes<br> qui vers
 la posta s'acorruen com<br> deliqüescents topacis y
 amethystes.</p> <h3 id="ii.">II.</h3> <p>Y ets tu, Montanya
 d'Amethystes<br> y de les màgiques virtuts,<br> com de pretèrits
 alquimistes<br> els soterranis mitg-perduts.<br> Recargolada en
 espiral<br> com diabòlica fumera,<br> munta, callada y
 vertical,<br> una boirina, de l'austera<br> solemnitat de tos
 abims.<br> Quan dels metàlics escorrims<br> de la tardor ta fas
 s'enllora,<br> ab rutilants tonalitats,<br> de nou sorgeixes
 creadora<br> de capcioses venustats.</p> <h3 id="iii.">III.</h3>
 <p>Y encara tens una altra potència creadora:<br> l'inalterable
 forsa d'un equilibri excels…<br> Ames la llum y t'obres
 revivificadora<br> y redressant-te abrasses l'immensitat dels
 cels.<br> No fas com les montanyes de la calitja amigues<br> y
 de les neus eternes, barrades a tot pas:<br> ab un gran gest
 magnànim del cíngul te deslligues<br> y a tes fillades peixes de
 la claror que fas.<br> Y cada impuls atàvic qui alena en ta
 carcassa<br> ab una hermita domptes. La teva perfecció<br>
 s'enquadra en l'hemisferi, d'abandonar-se lassa<br> al blau de les
 altures y al groc de l'horitzó.<br> Y ets com una piràmide qui
 lluu definitiva<br> vibrant ab el ressò de cada petja viva.</p>
 <h3 id="iv.">IV.</h3> <p>D'altres montanyes diuen<br> més
 excel·lents que tu.<br> Com isolades viuen,<br> no les coneix
 ningú.<br> No les sabem aimar<br> com t'estimem a tu.<br> Ton
 aire casolà<br> sobre nosaltres lluu.<br> De qualsevol
 teulada<br> sempre't veiem de blau<br> per sobre una
 collada<br> de gleves y d'argiles<br> com oferint la pau<br>
 d'aquelles valls tranquiles.</p> <h3 id="v.">V.</h3> <p>Ets
 inconeguda gairebé per mi:<br> ab benedictina minuciositat<br>
 d'una sola banda t'he volgut fruir<br> dins la cel·la obscura de
 l'humilitat.<br> Ab el teu mestratge m'he transfigurat<br> y
 aromàtic canto com esqueix de pi.<br> En tes aigues pures m'he
 rebatejat<br> y de tes florides m'he volgut vestir.<br>
¡Plàcida montanya de l'eterna pau!<br> dins la fràgil copa tremolós
 hi cau<br> de mon cor apenes l'hidromel qui lluu,<br> ofegant
 l'estèril fortitut del vi.<br> La dolsor que hi trobis parlarà de
 tu.<br> L'amargor que hi hagi parlarà de mi.</p> <h2
 id="gea">Gea</h2> <h3 id="i.-1">I.</h3> <p><strong>Camins
 perduts</strong></p> <p>De la fageda en l'espessor<br> camins s'hi
 troben esborrats<br> qui vers ignotes claretats<br> porten com
 màgic guiador.<br> Ni les primales, ni'ls crestats,<br> ni les
 cabrides, ni'l pastor,<br> saben la gran destinació<br>
 d'aquells revolts inesperats.<br> No mes les fades y
 paitides<br> y algunes ànimes cenyides<br> d'una austeríssima
 dolcesa,<br> saben que porten, bosc endins,<br> a la delícia
 dels confins<br> ont sola impera la bellesa.</p>
 <p><strong>Decepció</strong></p> <p>Al cim de la pujada<br> s'obra
 el camí, talment<br> com una balconada<br> sospesa al
 firmament.<br> Y l'ànima pressent<br> trovar-hi una
 soptada<br> immensitat daurada<br> al bes d'un sol potent.<br>
 Mes quan l'esguart s'hi aboca,<br> enterbolit s'ajoca<br> y
 agonitzant el sol.<br> Y es pert la vista, al lluny,<br> y la
 buidor retruny<br> d'un perllongat udol.</p> <p><strong>A una
 pedra blanca</strong></p> <p>Oh pedra blanca del alzinar,<br>
 velleta amiga del dols mirar!<br> sota una arcada de fullam
 vert<br> per ont, qui hi passa, gairebé's pert,<br> tu hi ets,
 amiga, com un altar<br>
¡oh pedra blanca del alzinar!<br> Sota l'arcada de fullam bru<br>
 el sol no hi entra: sols, demunt tu,<br> degota fina pluja d'or
 fos<br> qui ton front pàlit fa més hermós.<br> Plaume arrivar-hi
 fins ton sagrat,<br> dins els teus brassos mitg recolzat,<br> de
 tes mans rústegues sentint el frec,<br> de ton cor d'àvia l'aspre
 batec,<br> y, a flor d'orella, ton dols parlar<br>
¡oh pedra blanca del alzinar!</p> <p><strong>El sot del
 Aremany</strong></p> <p>Es la vall més fina<br> del Montseny.
 Apar<br> selva nacarina<br> d'un bell fons de mar.</p> <p>La
 terra, amarada,<br> fins del gat-mesquer<br> la més lleu
 petjada<br> fidelment reté.</p> <p>Boirines remulles<br> floten
 pel cel llis<br> com dormentes fulles<br> de nenúfar. Gris,</p>
 <p>l'espadat més tràgic<br> tanca l'horitzó<br> com el cercle
 màgic<br> d'un estany rodó.</p> <p>Pàlides bardisses,<br> en
 flotons subtils,<br> d'algues blincadisses<br> retreuen
 perfils.</p> <p>Y dins l'abundància<br> d'aiguamolls y recs,<br>
 ab gran elegància<br> hi enfonsen els becs</p> <p>oriols
 aurífics<br> y endolats merlots<br> trepitjant, magnífics,<br>
 la flonjor dels llots.</p> <p>Camins y dresseres<br> s'allarguen
 solius,<br> fondes les roderes<br> y'ls revolts ombrius.</p>
 <p>Hi esquellegen vaques<br> d'oscilants braguers<br> refregant
 les taques<br> dels avellaners.</p> <p>Un desmai s'agita,<br>
 enterboladis,<br> com d'estalactita<br> màgic degotís,</p>
 <p>envejant la calma<br> d'un casal tot bru<br> qui una creu de
 palma<br> benehida, lluu.</p> <p>¡Oh la vall més fina<br> del
 Montseny aspriu!<br> per ésser divina,<br> sols te manca un
 riu.</p> <p><strong>El sot de Ricrós</strong></p> <p>Com una antiga
 escalinata indígena<br> qui ostenta fredes proporcions
 ciclòpies,<br> baixa dels cims una riera aixuta,<br> catarata de
 còdols.</p> <p>Amfiteatre d'eternals pedreres,<br> els blocs
 sorgeixen cantelluts, prismàtics,<br> supervivents d'un estingit
 exèrcit<br> qui, vacilants, perduren.</p> <p>Ja les cuirases
 d'aram verge entelen<br> fils de verdet y dels capmalls
 degota<br> rovell sanguini, rosegant els polsos<br> bruns,
 cadavèrics.</p> <p><strong>Santa Fe, primaveral</strong></p> <p>Al
 fons del prat l'hermita,<br> dins la gelada vall,<br> tremola de
 petita.<br> Quan del petit batall<br> dins el cloquer
 mesquí<br> ressona el primer toc,<br> un núvol de satí,<br>
 com medalló barroc,<br> avensa inesperat<br> de la blavor del
 cel<br> per l'ònix laborat.<br> Després ressona un bel<br> qui
 puja, en la quietut<br> d'un bell fondal perdut.</p> <p><strong>El
 pla del Gorn</strong></p> <p>Al cim de la boscúria, darrera d'un
 turó,<br> el Pla del Gorn descansa, immens y amurallat,<br> com
 una gran safata d'anónim trevallat<br> oculta a l'avidesa del
 màgic horitzò.<br> Y quant l'anèmic ségal s'adressa
 agarbellat,<br> sobre el rostoll pastura, magnífic, un tudó.<br>
 Ab una guilla jove conversa un vell tuixó<br> ab ironies d'una
 senil gangositat.<br> Dues miloques neden per sobre
 l'infinit<br> y l'aucellada tímida corra a amagar-se a joc.<br>
 Entre acerades mates d'espessa tremoleda,<br> ab l'embanyada testa
 caiguda sobre el pit,<br> apunta la sarcàstica procacitat d'un
 boc<br> qui un adversari digne de fit a fit obseda.</p>
 <p><strong>El pla de Malataup</strong></p> <p>Oh Pla selecte y
 equilibrat,<br> esquisidesa de les altures!<br> guardes misteris
 d'edats futures,<br> reminiscències del temps passat.<br> Dels
 cimals grisos l'austeritat<br> vetlla tos somnis de
 jovenesa.<br> Els faigs s'aturen de timidesa<br> devant l'enigma
 de ton sagrat.<br> L'herba t'es blana y el cel t'es blau;<br> el
 fret t'aumenta la transparència<br> y es tan profonda ta
 evocació<br> qu'en mitg d'aquella serena pau<br> s'hi sent
 l'angoixa de l'imminència<br> d'una vibràtil aparició.</p>
 <p><strong>Tribut a Coll Pregón</strong></p> <blockquote> <p>A n'en
 Francesc Galí, pintor</p> </blockquote> <p><strong>I</strong></p>
 <p>Quan del Montseny l'escardalenca altura<br> se revesteix de
 maternal ufana<br> y dels cimals en l'arrogància vana<br> una
 congesta pòstuma fulgura,<br> hi ets devinguda clot de
 l'hermosura<br>
¡de Coll Pregón oh taca esmeragdina!<br> qui, ab una lleu ondulació
 divina,<br> la gràcia atenys de la bellesa pura.<br> Clapeja el
 faig de retallades mates,<br> en òvals de paneres y safates,<br>
 de ton herbei la cabellera solta.<br> D'una fontana qui a tes
 ombres nia,<br> ressona la discreta melodia<br> fent més solemne
 la quietut qui't volta.</p> <p><strong>II</strong></p> <p>T'exalten
 les cingleres cantelludes<br> com safata de místiques
 ofrenes.<br>
¡Benhagen tes dresseres, mitg perdudes<br> sobre el caire ondulant
 de tes carenes,<br> car preparen les ànimes torbades,<br> a la
 contemplació de tes serenes!<br> Les buida el gran esfors de tes
 pujades<br> y tu son ésser de quietuts omplenes.<br> Dues
 fagedes, igualment obscures,<br> esdevenen porugues y
 aclarides<br> al circumdar ta esmeragdina prada.<br> Y dels
 abets les altes positures,<br> t'enquadren les planures
 pressentides<br> y del espai la claretat daurada.</p>
 <p><strong>III</strong></p> <p>Els cap-vespres d'estiu llarcs y
 apacibles,<br> a l'hora en que's barregen de la lluna<br> y del
 ponent les tremolors sensibles,<br> dels hieràtics cimals per la
 vedruna,<br> devalla una corrua de primales,<br> ab brandaments
 de qües y d'esquelles.<br> Al invadir tes seductores gales,<br>
 cloent d'ubriaguesa les parpelles,<br> folles potegen ab deliqui
 august<br> de tes flonjors l'exhuberància humida.<br> Y passa ab
 calma sornaguera, adust,<br> el vell pastor de la mirada
 freda<br> qui aguissa el ca y gesticula a mida<br> qu'el seu
 remat s'interna a la fageda.</p> <p><strong>A una montanya
 innominada</strong></p> <p>Oh montanya de gràcia fora-mida<br> qui
 de fondals, collades y carenes<br> t'ufanes y tortures
 presumida<br> com una dona petulant qui apenes<br> sota les
 randes y les sedes fosa,<br> de cintes vàries y de flocs
 cenyida,<br> ab una inclinació complimentosa<br> a un idolàtric
 parlament convida!<br> Una boirina ostentes per capell<br> qui
 d'ombra esgaia ta serena cara<br> les plomes estrafent d'un rar
 aucell.<br> Y un tènue vel de boira baixa encara<br> ab una
 senyoril indiscreció<br> fa palpitar la teva perfecció.</p>
 <p><strong>A la montanya dels vernets</strong></p> <p>Oh montanya
 qui tens una collada<br> qui dos turons descomparteix
 iguals!<br> ets tota repartida y conreuada<br> en diminutes
 feixes graduals.<br> Tens les parets margeres ab les verdes<br>
 clapes dels pàmpols qui no fan rahims,<br> plenes d'esllabissades
 y d'esquerdes<br> d'ont ragen de la feixa els escorrims.<br> Y
 té diferent amo cada feixa.<br> Y cada una es d'una faisó
 mateixa.<br> Una dressera puja atrafegada<br> atravessant,
 lleugera, la collada.<br> Darrera la collada ¿hi ha el cel
 blau<br> o un altre dols sojorn d'eterna pau?</p> <p><strong>Les
 Cabrades</strong></p> <p>Oh montanyes escarpades,<br> abundantes
 en turons,<br> en minúscules collades,<br> en dresseres y
 recons,<br> en afraus inesperades,<br> en llambordes y
 saulons,<br> en masies y ramades,<br> en gatoses y en
 plansons<br> encorvantse de vellura<br> colectiva y
 prematura!<br> sou el rústec mirador<br> per guaitar la gran
 estesa<br> del Montseny, tota palesa,<br> qui sobrix de
 l'horitzó.</p> <p><strong>A la montanya d'en Sala</strong></p> <p>Oh
 tu, montanya cavilosa y trista<br> de les alzines y les
 rocateres,<br> qui't cenyeixes de gorcs y de cingleres<br> ab
 una fam d'austeritat mai vista!<br> quan Mestre Sol, caduc, torna
 alquimista<br> y escampa arreu metàliques fumeres,<br> ab les
 daurades claretats postreres<br> t'envolta una aureola
 d'amethysta.<br> Tu dins l'orgull de l'abstinència goses<br>
 menyspreuant l'abundància de les coses.<br> De ta boca, tancada
 com una urna,<br> mai n'es sortida mística pregària.<br>
 T'aplanes y t'enfonses voluntària<br> ab una indiferència
 taciturna.</p> <p><strong>Les Agudes</strong></p> <p>La gran
 montanya es blanca de neu tornassolada<br> de blau y rosa pàlits
 com despullat infant.<br> Y joguineja sobre la neu, com una
 fada,<br> la llum qui es tota gèlida y es tota fulgurant.<br> Y
 les Agudes tremen del fondres aparent<br> com una pell felina. Y
 en llarga fumerola<br> s'enlaira de la neu l'alè fet
 aureola.<br> Y es una escala blanca l'endormiscat torrent.<br>
 La gran montanya es llisa. No té fondals ni grops.<br> Rasa de
 neu, s'exalta fins arrivâ al cimal.<br> Tallada en sec, hi afina,
 precisa y enquadrada<br> pel cel metàlic sort al udolar dels
 llops.<br> No mes la taca negre y aguda, sempre igual,<br> dels
 grans abets sobrix, vetusta, resignada.</p> <p><strong>Les montanyes
 blaves</strong></p> <p>Oh que'n son d'hermoses, des del
 finestral,<br> les montanyes blaves del llunyà horitzó<br> com
 la mole immensa d'una catedral<br> rabejant-se en ones d'eternal
 claror!</p> <p>Son com un enigma ple de claretat<br> pels vidents
 qui miren ab esguart humil.<br> Foses les boscúries en llur sí
 esblaimat,<br> son de cares llises y de llis perfil.</p> <p>Com de
 la matèria l'esquisit anhel,<br> son les serres verges de la
 creació:<br> per això s'adornen dels colors del cel,<br> per
 això reposen sobre l'horitzó.</p> <p>Enquadrant, solemnes, boscos
 infinits,<br> tòrrides planures y ufanors de prats,<br> tenen el
 misteri dels indefinits<br> y la reialesa dels il·luminats.</p>
 <p>Com somrís floreixen, de llurs cims entorn,<br> les congestes
 blanques, del atzur escreix,<br> totes desmaiades quan afina el
 jorn,<br> totes resplandentes quan el dia creix.</p> <p>¡Oh que'n
 son d'hermoses, des del finestral,<br> les montanyes blaves del
 esplèndit lluny,<br> com la mole immensa d'una catedral<br> qui
 dels segles mira com l'aigat s'esmuny!</p> <p><strong>Els
 cimals</strong></p> <p>El blau del cel ab ses buidors serenes<br>
 atragué les planures terrenals.<br> Del xuclament brollaren les
 carenes,<br> rosari de collades y cimals.</p> <p>Els cimals
 estengueren llur domini,<br> ungits per l'ígnia mà dels
 temporals,<br> de les congestes ab el candi armini,<br> de llum
 cerclats ab atributs reials.</p> <p>Y alhora esdevingueren
 paorosos,<br> ab gestes qui restaren immortals<br> y's
 prodigaren, fèrtils y amorosos,<br> en cascates, boscúries y
 covals…</p> <p>Tals encara avuy son. Es infinita<br> la gamma de
 turons y de fondals<br> qui a llurs peus se dilata y
 precipita<br> ab estrèpits eterns y universals.</p> <p>Mes per
 sobre els estrèpits y distàncies<br> ells s'esguarden ab aires
 jovials<br> y calmen ells ab ells les rudes ànsies<br> ab
 pacífics col·loquis fraternals.</p> <p><strong>Visió de la
 plana</strong></p> <p>Des d'un relleix minúscul perdut en la
 carena<br>
¡com la mirada's llensa per l'infinit espai!<br> y troba la planura
 mes pàlida que mai<br> com una vella taula de geroglífics
 plena.<br> Sota una boira inútil, monòtona y obscena<br> la gran
 ciutat dormita en aparent desmai.<br> Soptadament les notes d'un
 rústec virolai<br> rellisquen en la blava quietut de la
 serena.<br> A voltes una fulla qui's gronxa al dols embat<br>
 del ventitjol, destapa y tapa una ciutat.<br> A voltes una branca
 feixugament s'inclina<br> y oculta mitja plana ab gràcia
 femenina.<br> A voltes la foguera d'un abrandat rebrot,<br> com
 una escampadissa d'encens, ho engoleix tot.</p> <p>Oh poesia nova
 dels ignorats recons!<br> si'l teu devot no hi troba<br>
 esplèndits horitzons,<br> hi descobreix nous mons<br> qui en
 l'insignificància<br> respiren la fragància<br> dels grans
 secrets pregons.</p> <p>Tot interessa allí:<br> el branquilló qui
 oscila,<br> la cuca qui vacila<br> al pendre un nou camí.<br>
 Car tot es gegantí<br> del home en la presència:<br> ell té
 l'omnipotència<br> d'un vers alexandrí.</p> <p>¡Oh poesia
 nova<br> dels horitzons tancats!<br> si'l teu devot no hi
 troba<br> espais ilimitats,<br> hi descobreix esclats<br>
 d'ingènua bellesa…<br> Son les intimitats<br> de la
 naturalesa.</p> <h3 id="ii.-1">II.</h3> <p><strong>A l'aigua, divina
 joia</strong></p> <p><strong>I.</strong></p> <p>Oh voluptat
 divina!<br> De cara en el xargall,<br> me raja gola avall<br>
 l'onada nacarina.<br> Y'm sento una infantina<br> carícia de
 frescor,<br> y d'íntima claror<br> la fas se m'il·lumina.<br>
 Y apar la boca fresca<br> un degotís de bresca.<br> Y'n surt una
 boirina<br> de perfumat halè.<br> Y el cor batega ple<br> de
 voluptat divina.</p> <p><strong>II.</strong></p> <p>¡Divina
 voluptat!<br> com dins un medalló<br> fulgura en ta claror<br>
 mon rostre il·luminat.<br> Com fina tremolor<br> de maternal
 carícia,<br> t'escorres ab delícia,<br> deixant-me la
 visió<br> car passes molt lleugera<br> y ab un refrec
 jovial,<br> com una matinera<br> donzella ab son brial,<br>
 qui duu una restallera<br> de flors al devantal.</p>
 <p><strong>III.</strong></p> <p>¡Oh l'aigua nacarina,<br> germana
 de la llum<br> qui't perts, feta polsina,<br> com volador
 perfum,<br> qui cantes nit y dia<br> y, en pròdic
 devassall,<br> cascadejant avall,<br> escampes l'alegria!<br>
 de ta carícia pura<br> la màgica flonjura<br> amoixa la
 natura,<br> com una mà de nina<br> el front de la padrina<br>
¡oh voluptat divina!</p> <p><strong>A les fonts</strong></p> <p>Vostra
 infantina apariència<br> tanca subtils maturitats:<br> us
 despulleu de la ciència<br> al descobrir les claretats.<br>
 Vostra divina transparència<br>
¡com us llibera dels pecats!<br> Ab una alegre inconsciència<br>
 feu reguerols enjogassats.<br>
¡Y com forgaveu caviloses,<br> en vostra mòrbida vellesa,<br>
 seguint les vetes del metall!<br> Mes ja son totes glorioses<br>
 y ab una eterna jovenesa<br> resplandireu com el crestall.</p>
 <p><strong>Endressa</strong></p> <p>Ab la vibrant corva del
 raig,<br> sou belles dones de cor net<br> y gràcil forma. Per xò
 us faig,<br> ab l'elegància d'un sonet,<br> un geomètric
 brollador<br> qui, ab sa marmòria blancura,<br> palpitarà ab
 vostra flonjura,<br> refulgirà ab vostra claror.<br> Quan
 l'agonia ponentina<br> irisarà vostres crestalls,<br> tremolareu
 ab més divina<br> emoció. Quatre cavalls,<br> de vostre raig en
 la polsina,<br> s'empinaràn ab llurs plomalls.</p> <p>Al cor de la
 boscúria, el fontinyol suau<br> de penjarelles d'herba com
 filagarsa cau,<br> com fil de clavicordi que polsen ab llurs
 dits<br> les tímides Paitides de dies y de nits.<br> Al cor de
 la boscúria hi brolla el fontinyol.<br> Quan la tempesta exhala
 son perllongat udol<br> y les afraus ressonen ab grans
 estremiments<br> com una església buida, oberta a tots els
 vents,<br> ell sona ab un dolcíssim remor de floviol<br> qui
 esboira la tempesta y renovella el sol.</p> <p><strong>A una font
 inaccessible</strong></p> <p>Oh bella font reclosa!<br> al mitg
 d'un espadat,<br> la teva gràcia arrosa<br> l'ondulació d'un
 prat.<br> Ets un tresor tancat:<br> ningú arriscar-se't
 gosa<br> car ta pendenta llosa<br> fulgura d'humitat.<br> La
 teva gentilesa<br> se pert inutilment.<br> Ets com una
 princesa<br> qui, en amorós torment,<br> s'endinsa en la
 bellesa<br> del mal d'anyorament.</p> <p><strong>La font de les
 paitides</strong></p> <p>Entre les feixes escalonades,<br>
 quiscuna d'elles com un retall,<br> brollen tes aigues mai
 estriades<br> com ansa llisa de pur crestall.<br> Ton marge dona
 preclara userda.<br> Les cuscuetes beuen de tu.<br> D'una pomera
 qui ja s'esquerda<br> neda en tes aigues el fruit madur.<br>
 Quan les pageses tornen de missa<br> ab la caputxa plegada al
 bras,<br> tasten de l'aigua bellugadissa.<br> Y quan reprenen,
 testes, el pas,<br> senten aroma de la pahissa,<br> troben la
 calma de llurs quintars.</p> <p><strong>El torrent</strong></p>
 <p>Demunt la tranquila<br> blavor transparent<br> clapant-se ab
 l'argila<br> que hi deixa el torrent,</p> <p>s'aplanen les
 mates<br> de vern ufanós<br> hont furen les rates<br>
 cercant-hi redós.</p> <p>L'anguila qui forga<br> dispersa un
 estol<br> de barbs qui en la gorga<br> dormiten al sol,</p> <p>y
 fugen ab gràcil<br> temensa. Nedant<br> un tòtil ab fàcil<br>
 destresa, galant</p> <p>convida a son àpat<br> senzill
 (d'amagat<br> del pare galàpat)<br> l'alegre veinat.</p> <p>Hi
 van les reinetes<br> saltant per deport<br> Hi acuden
 marietes<br> y alades del hort</p> <p>profús d'estramonis,<br>
 de gresa y de call.<br> L'espia-dimonis<br> fugint d'un cavall-
 de-serp ¡com s'afua,<br> vibràtil, fulgent,<br> fregant ab la
 qua<br> la gorga dorment!</p> <p>Divines falgueres,<br> d'un
 vert d'ombradís,<br> les prades voreres<br> cenyeixen d'un
 fris.</p> <p>Apunten les banyes<br> dels tímids cargols,<br>
 moventes montanyes,<br> concèntrics revolts,</p> <p>d'un màgic
 imperi<br> de gnoms y follets<br> amics del platxeri.<br>
 Esquàlits y frets,</p> <p>els prega-deus ploren<br> demunt els
 fanals<br> que, esplèndits, decoren<br> com flors cerebrals.</p>
 <p>D'ufana pletòric,<br> sobrix el torrent,<br> brunyit,
 esculptòric<br> com monstre d'argent.</p> <p>Y, fèrtil
 d'argúcies,<br> prodiga a ruixats<br> viventes minúcies<br>
 per boscos y prats,</p> <p>com ona de vida<br> qui baixa del
 cim,<br> com dea sorgida<br> marmòria del llim.</p> <p>Salut! oh
 preclara<br> caricia fulgent!<br> Dels àmbits que amara,<br>
 s'amara el torrent.</p> <p><strong>El gorc negre</strong></p>
 <p>Sinistre gorc de misterioses aigues,<br> d'aigues qui mai han
 reflexat el dia,<br> d'aigues qui mai als visitants
 corpresos<br> han somrigut ab vibracions concèntriques.</p> <p>De
 ton ocult amagatall esguardes<br> com un triangle malehit
 obrin-te,<br> ab veis metàlics qui dins teu fulguren,<br> arbres
 sanguinis de ton ull de cíclop.</p> <p>Y per tes penyes ennegrides
 llisca<br> un doll escàs y perllongat qui't besa<br>
 calladament, no com banal cascata.<br>
¡Tant feixuc es ton absorbent mutisme!</p> <p>De ta mirada dins
 l'espill immòvil,<br> no mes d'un roure gegantí s'hi mira<br> el
 tronc acèfal, clapejat de molsa,<br> supervivència d'un trofeu
 macàbric.</p> <p>Una catifa sepulcral t'enronda<br> de branques
 nues y d'arrels decrèpites<br> y d'esquelets y de clofolles
 buides,<br> qui han fet de tu son eternal ossari.</p> <p>L'aigua't
 sobrix ab parquetat y, oculta<br> entre disformes, agrisades
 roques,<br> molt cautelosa y tèbia's precipita<br> dins altre
 gorc qui es ta fidel imatge.</p> <p>Un laberíntic corriol, de
 boixos,<br> de bruc y grèbol vorejat, per sota<br> d'alzines
 corves y pollades mena,<br> llimant esqueis, fins ton sagrat
 recinte.</p> <p>¡Oh gorc! dins tu les mitgevals llegendes<br> com
 un sabbat intermitent perduren.<br> Un roc profà tan fondament
 t'irrita,<br> qu'ompla ta fas de virulents bombolles.</p> <p>¡Oh
 mític gorc! ton cabalístic signe<br> no oblidaré mentres el cor
 m'aleni<br> car ens mirarem fixament alhora<br> àvits, quiscún,
 de penetrar-nos l'ésser.</p> <p>En va ton fons escorcollar
 volia…<br> ocult restà dins ton sagrat misteri;<br> mes, tu'm
 mirares, y ton ull de cíclop<br> sí qu'hi arrivà fins a trobar-me
 l'ànima.</p> <p><strong>La cascata de Sant Segimón</strong></p>
 <blockquote> <p>A Don Joan Alcover, Poeta</p> </blockquote> <p>La
 posta declina<br> tenyint d'escarlata<br> l'oculta safata<br>
 d'aigua esmeragdina.<br> Lluminosa y fina,<br> salta la
 cascata<br> com un raig de plata<br> dins una boirina.<br> La
 flonjor traspua<br> de la penya nua<br> qui al saltant
 s'acosta.<br> Les flors amarades<br> s'engronxen pausades<br>
 reflectint la posta.</p> <p>Vora les feixes passa el rec<br> com
 diminuta professó:<br> quan el rupit hi enfonsa el bec,<br>
 vibra una estela de claror.<br> Passa manyac y en abundor,<br>
 com una llum encativada,<br> y apar sa fina ondulació<br> la
 cabellera d'una fada<br> la cabellera qui fulgura<br> d'una
 isolada fada pura,<br> la cabellera d'ambrosia…<br> la bona
 fada… la cansó<br> qui serva l'íntima alegria<br> dels anyellets
 del Bon Pastor.</p> <p><strong>Al rec</strong></p> <p>Ta mare es la
 fosca,<br> ton pare el torrent.<br> Quan deixes la tosca<br>
 resclosa dorment,</p> <p>callat t'acorrues<br> com noi
 encongit<br> y apenes traspues<br> del llit enfondit.</p> <p>Mes
 quan il·lumina<br> la glòria del sol<br> ta cara
 infantina,<br> t'arrenques el dol</p> <p>y ets l'aigua qui
 canta<br> joiosa tot l'any,<br> y ets herba odoranta,<br>
 llumínic tirany,</p> <p>cascata divina<br> qui salta, subtil<br>
 com gràcil boirina,<br> com pluja d'abril,</p> <p>brunyida
 safata,<br> marmori trespol<br> qui d'ales de plata<br>
 reflexa un estol,</p> <p>y ets forsa manyaga<br> qui's lleva
 dejorn<br> y agita com maga<br> les ales d'un torn</p> <p>qui's
 fon en la gorga<br> y el cup del molí<br> y ab ímpetu
 forga,<br> xiulant tremolí,</p> <p>omplint de bromera<br>
 l'obscur carcabar,<br> qui's torna riallera<br> baixant al
 quintar.</p> <p>¡Y com te dilates,<br> ubèrrim, festiu,<br> per
 sota les mates,<br> clapant d'argent-viu</p> <p>les cols
 ufanoses,<br> el tendre enciam,<br> les canyes pomposes<br>
 ont jau l'aviram!</p> <p>La totxa mainada<br> se't fica de
 peus<br> y, estàtica, bada<br> guaitant els trofeus</p> <p>qui
 branden, sospesos<br> d'un ars punxagut,<br> esclops y
 pagesos<br> calsots de vellut.</p> <p>La tàpia remulles<br>
 tacant-la de blanc.<br> Te'n portes les fulles<br> com gleves de
 fanc,</p> <p>y alegre devalles<br> per vora el camí<br> sembrant
 de vitralles<br> ton pròdic satí.</p> <p>Ton doll qui fa via<br>
 brunyeix el palet<br> qui, erèctil, l'estria<br> d'un grop de
 paret.</p> <p>Trovades les joies<br> primeres del cant,<br>
 discret t'aconvoies<br> ab tot vianant</p> <p>contant-li ab
 murmuris<br> tes sàbies virtuts,<br> benèfics auguris<br> qui
 els llavis sorruts</p> <p>esqueixen tot-d'una<br> d'un íntim
 somrís.<br> Escombres la runa<br> d'un arbre estantís</p> <p>qui
 tomba decrèpit.<br> Saltant irisat,<br> ab màgic estrèpit<br>
 inondes el prat.</p> <p>Y, fèrtil, amares<br> les gleves a
 fils.<br> Les herbes avares<br> t'hi xuclen subtils.</p> <p>Y
 trobes la gresa<br> qui't torna al torrent<br> ont dorm la
 feresa<br> de fosca imponent,</p> <p>el pare y la mare<br> qui
 un jorn te parí.<br> La vida't fou cara,<br> mes viure es
 morir.</p> <p><strong>Endressa.</strong></p> <p>¡Oh rec! el
 poeta<br> te brinda, insegur,<br> l'ofrena qui estreta<br> y
 llarga es com tu.</p> <h2 id="uranos">Uranos</h2> <h3
 id="i.-2">I.</h3> <p><strong>Alquímies solars</strong></p> <p>Oh
 sol, oh màgic poderós<br> qui sense filtres ni coliris<br>
 verses la gamma de ton iris,<br> tornes l'espai de tos
 colors!<br> La teva alquímia es sobirana:<br> ab magistral
 facilitat,<br> prodigues, lúcit, ton esclat<br> per les
 montanyes y la plana.<br> La pedra atenys filosofal.<br> Quan te
 passeges triomfal<br> com un Rei Mides qui no mor,<br> la teva
 llarga vara poses<br> sobre la cendra de les coses…<br> y
 ressorgeixen fetes d'or.</p> <p><strong>Sol de
 primavera</strong></p> <p>Oh germà sol! tu ets<br> el nostre bon
 amich.<br> Com un rellotge antic<br> te miraràn mos nets.<br>
 Com un hereu bonic,<br> jugues no mes qu'ab rets<br> de seda.
 Gaires plets<br> no hauràs, sabent-te ric.<br> Ets ric de
 poesia.<br> Te dones de bondat<br> y ab ton senzill posat<br>
 escampes l'alegria<br> disolta en un ruixat<br> de rica
 pedreria.</p> <p><strong>Assolament</strong></p> <p>Oh sol enamorat
 de la naturalesa!<br> com un aimant frenètic l'ungleges ab tos
 dits<br> y ofegues de sa boca oberta els alarits<br> y tornes
 d'escarlata sa pàlida nuesa.<br> Y poc a poc recremes ab ton alè
 sos pits,<br> y tos cabells revolten sa cabellera estesa.<br>
 Quan abandones l'àpat de tos plaers finits,<br> romàn estenuada de
 tanta ubriaguesa.<br> Y quan te perts incòlum, de nou
 atemperat,<br> com el caliu qui resta de flamejanta pira<br> se
 troba l'inquietut qui omplia ton esprit,<br> y ab una mà s'apreta
 el cor adalerat<br> y, sanglotant de nafres, llagrimejanta's
 mira<br> la sang y llet qui fluen de les canals del pit.</p>
 <p><strong>Cansó del sol-solet</strong></p> <blockquote> <p>A Na
 Maria Antònia Salvà</p> </blockquote> <p>Sol-solet<br> vine'm a
 veure<br> que tinc fret.</p> <p><strong>I.</strong></p> <p>Corre,
 vina,<br> sol-solet.<br> La padrina<br> mor de fret.<br> La
 fadrina<br> de tristesa.<br> Jau, despresa,<br> la
 cortina.<br> Atravessa<br> l'aire net<br> ben depressa,<br>
 sol-solet,<br> que ja afina<br> la padrina.</p>
 <p><strong>II.</strong></p> <p>Corre, vina,<br> sol-solet,<br>
 La fadrina<br> mor de fret.<br> L'infantina<br> de
 tristesa.<br> Jau, despresa,<br> la cortina.<br>
 Atravessa<br> l'aire net<br> ben depressa,<br>
 sol-solet,<br> que ja afina<br> la fadrina.</p>
 <p><strong>III.</strong></p> <p>Corre, vina,<br> sol-solet.<br>
 L'infantina<br> mor de fret.<br> La polsina<br> de
 tristesa.<br> Jau, despresa,<br> la cortina.<br>
 Atravessa<br> l'aire net<br> ben depressa,<br>
 sol-solet,<br> que ja afina<br> l'infantina.</p>
 <p><strong>IV.</strong></p> <p>Corre, vina,<br> sol-solet,<br>
 La polsina<br> mor de fret:<br> cau y afina<br> sobre el
 llit.<br> La cortina<br> s'ha podrit.<br> Atravessa<br>
 l'aire net<br> ben depressa,<br> sol-solet,<br> que ja
 afina<br> la polsina.</p> <p><strong>V.</strong></p> <p>Corre,
 vina,<br> sol-solet.<br> Corre, vina,<br> mata el fret.<br>
 La cortina<br> s'ha podrit.<br> S'esbossina<br> fins el
 llit.<br> Floridura<br> d'humitat<br> s'ha posat<br> en
 l'obscura<br> sepultura<br> del passat.</p> <p><strong>Sol y
 vern</strong></p> <p>Oh pobre sol decrèpit d'hivern, qui d'un cel
 gris<br> el teu esguart passeges melangiosament<br> pels àmbits
 sense vida, com un convalescent<br> qui de sa cambra guaita
 l'emblanquinat y'l fris.<br> T'envolta una boirina qui't deixa
 opac y llis.<br> La neu devalla com un escarbotament.<br>
 Ressonen les campanes indefectiblement.<br> S'allarguen les
 carenes com un desert pedrís.<br> Un gran xiprer nevat s'adressa
 com un fus.<br> Sota un cobert de gleves, una captaire tus.<br>
 Sinistrement l'aborda el vigilant mastí,<br> mes quan la vella el
 crida, poruc, no gosa anarhi.<br> Y sembla que tot d'una la neu
 s'ha d'atrevir<br> a envolcallarte com d'un espectral sudari.</p>
 <p><strong>Lluna florida</strong></p> <p>Oh lluna tota blanca<br>
 com lliri esparpellat<br> demunt l'inmensitat<br> de la serena
 estanca!<br> Com per demunt la tanca<br> de ton redós
 sagrat<br> la via làctea abat<br> la seva llarga branca.<br> Y
 neden les estrelles<br> en la dorment llacuna<br> profusament,
 com una<br> legió de maravelles,<br> minúscules petxines<br>
 qui's baden, nacarines.</p> <p><strong>Lluna clàssica</strong></p>
 <p>Idol eròtic de les nits serenes,<br> alba divisa qui en l'espai
 fulgura!<br> pàlida gassa d'humitat apenes<br> trenca la
 pura</p> <p>clara delícia de ta fas. Banyades<br> sota l'estèril
 claretat sumorta,<br> dormen tranquiles per igual, les
 prades<br> fines y l'horta.</p> <p>Sobre el cansanci d'una cara
 atenta<br> frígida llisques, feta llum palpable.<br> Núbil
 t'abrasses, cara avall llisquenta,<br> núbil y amable.</p>
 <p><strong>Lluna freda</strong></p> <p>Oh lluna<br>
 brunyida,<br> cenyida<br> per una<br> lleugera<br>
 garlanda<br> qui branda<br> sobrera,<br> com d'àgil<br>
 ridorta,<br> la fràgil<br> estàtua<br> qui, fàtua,<br> cau
 morta!</p> <p><strong>Invocació</strong></p> <p>Oh sideral
 ostentació precisa<br> com geomètrica signe lapidari,<br> del
 hemisferi dins la volta llisa<br> giravoltant com eternal
 horari!<br> per sobre els cambis del humá desvari,<br> serena
 marques, d'equilibri augusta,<br> ab l'anagrama de cada hora
 justa<br> la volubilitat del calendari.<br> Propícia déixa'm
 escrutar l'enigma<br> que'l sabi astròlec, obcecat, no veu.<br>
 La lluna roja t'es fatal estigma,<br> la lluna blanca tímit
 corifeu.<br> Y l'aureola qui ta fas enllora,<br> de pluja o neu
 t'es, al hivern, penyora.</p> <p><strong>Estel·lària</strong></p>
 <p>Com els tres blandons<br> de les tres Maries<br> passen els
 Trillons<br> per les altes vies.</p> <p>Y creuats de mans<br> y
 en humils rengleres<br> munten els Pilans.<br> Salten
 joganeres</p> <p>les Cabretes qui<br> cerquen la pastura<br> per
 l'immens jardí<br> qui, sadoll, fulgura.</p> <p>Al finar
 l'hivern<br> el pagès colombra,<br> com un drama etern<br>
 palpitant en l'ombra,</p> <p>passâ el Pobre y'l Ric.<br> Va al
 devant el Pobre<br> qui malversa un xic<br> de lo que li
 sobra.</p> <p>Y ab afició<br> marxa el Ric darrera<br> pidolant
 claror<br> sideral sobrera.</p> <p>Roda, aprés, un món<br> de
 gentils Cambrilles.<br> Abundantes son<br> com d'unes
 fandilles</p> <p>de satí molt blau<br> fines anticuel·les<br>
 dignes del sarau<br> d'unes damisel·les.</p> <p>Ve després
 l'Estel<br> de la Nit o el Dia,<br> llàgrima del cel,<br> font
 de poesia.</p> <p>L'estival Camí<br> de Sant Jaume sura<br> com
 un rejolí<br> d'ambrosia pura.</p> <p>Y giravoltant<br> sens
 deixar rodera,<br> els dos Carros fan<br> circular carrera.</p>
 <p>Cada estrella diu<br> son instant, precisa,<br> y no més
 somriu<br> en la volta llisa</p> <p>com atleta fort,<br> la
 vital fixesa<br> del Estel del Nort,<br> al zenit sospesa.</p>
 <p>Diferenta nit<br> signa cada estrella:<br> l'àmbit
 infinit<br> es no més per ella.</p> <h3 id="ii.-2">II.</h3>
 <p><strong>Ponent</strong></p> <p>Oh càlit buf qui portes<br> del
 calitjós ponent<br> sentor de fulles mortes,<br> d'ingrat
 ensopiment!<br> furant per totes bandes,<br> resseques les
 viandes,<br> portes arreu l'aixut,<br> y vas caient per
 terra,<br> com presoner de guerra,<br> de pla, sota l'escut.</p>
 <p><strong>Tramontana</strong></p> <p>Reina sobirana<br> de la
 terra plana,<br> li retorna el seny<br> al besâ el
 Montseny.<br> Com una marxanta<br> porta dins la manta<br> son
 infant de pit<br> y, ab rialla freda,<br> palpa d'una
 cleda<br> l'ufanô ab el dit.</p> <p><strong>Llevants</strong></p>
 <p>De monòtona oradura,<br> plovisquegen obstinats.<br>
 Giravolten de fretura,<br> trontollosos, desgrenyats.<br> De
 quiscuna cabellera<br> brolla encar, balansejant,<br> un agònic
 rejolí,<br> y ab la vista riallera<br> s'entrebanquen
 encalsant<br> el bell arc de Sant Martí.</p> <h2
 id="flora">Flora</h2> <h3 id="i.-3">I.</h3> <p>Lletania de les
 petites herbes<br> Almorratxa immensa,<br> virginal
 Montseny:<br> ton devot comensa.<br> Dóne'm el teu seny</p>
 <p>per cantar-te ab una<br> vera humilitat<br> la llaô a
 quiscuna<br> de tes herbes. Nat</p> <p>vora tes masies,<br>
 l'amargant donzell<br> té les picardies<br> d'un xarel·lo
 vell.</p> <p>Màgica retorta<br> d'esperit vital,<br> concentrada
 porta<br> flaira cerebral</p> <p>dins la nacarada<br> cendra qui
 s'estén<br> per la cizellada<br> tremolor d'argent</p> <p>de la
 fina tija<br> gairebè subtil<br> com letal prohija<br> d'un
 amor senil.</p> <p>D'una flor menuda<br> s'enriqueix
 l'hisop,<br> monacal beguda,<br> plàcit aixarop;</p> <p>d'una
 moradenca<br> flor que ja no té<br> quan l'escolà el
 trenca<br> per un sal-passer.</p> <p>Viu la farigola<br> de
 brancatge sec<br> resignada y sola,<br> esperant el frec</p>
 <p>dels vestits de seda<br> del divendres sant.<br> Malmetent la
 cleda,<br> munta verdejant</p> <p>l'ufanosa mata<br> del llorer
 diví<br> qui'l fullam dilata<br> sobre el romaní</p> <p>de la
 Verge pia,<br> tremolós y pur,<br> vaga lletania<br> dins un
 temple obscur.</p> <p>¡Oh la broida feta<br> de cargolaments<br>
 qui, mondana, alleta<br> refinats torments;</p> <p>pèrfida
 regina<br> d'esplendent saló,<br> en la més felina<br>
 reconcentració!</p> <p>Les marastres gruen<br> l'ufanor del
 gall<br> y per cresta lluen<br> blanquinós plomall.</p> <p>Llur
 perfum convida,<br> casolà com neix,<br> per guarnir
 l'eixida<br> a trencâ un esqueix.</p> <p>Rost amunt disfruta<br>
 l'estepar l'olor<br> de la diminuta<br> salsa de pastor</p> <p>y
 sobrix l'orenga,<br> baladrera com<br> una mallerenga,<br> per
 quiscún tocom.</p> <p>Ab la mil-y-fulla<br> el fonoll germà<br>
 creix per ont-se-vulla<br> perfumat y clar</p> <p>com seguit
 d'ombrel·les<br> dins un gran jardí<br> ont les
 damisel·les<br> fossin a lluhir.</p> <p>¡Oh la dulcamara!<br>
 rastrejant humil,<br> d'un no-res s'ampara.<br> Son groguenc
 pistil</p> <p>brilla com xinxeta<br> dins el vas morat<br> d'una
 campaneta.<br> Del petit veinat</p> <p>son l'eterna festa<br>
 sàlvies a desdir,<br> les d'olor modesta,<br> doctes en
 guarir,</p> <p>les d'aflotonades<br> mates de vellut<br> qui, al
 tornâ espigades,<br> de son ull aixut</p> <p>treuen
 esquisida<br> vertical de flors<br> d'auria mel ungida.<br>
 Dins l'august repòs</p> <p>l'alta belladona,<br> la dels negres
 ulls<br> fulgurants en l'ona<br> feminal dels rulls,</p> <p>de
 tan sàbia y forta<br> gairebé fa por.<br> Cap cervell
 comporta<br> la terrible olor</p> <p>de valeriana<br> qui al
 devot felí<br> mata d'un nirvana<br> que no pot capir.</p>
 <p>Mes l'emperadora<br> del Montseny florit,<br> qui, reial,
 decora<br> son magnànim pit,</p> <p>es l'humil ginesta<br> de
 sagrada olor<br> qui'l vesteix de festa<br> com a altar
 major.</p> <p>¡Glòria a la regina<br> del Montseny florit,<br>
 gala femenina,<br> papelló esquisit,</p> <p>flama rutilanta<br>
 del estiu naixent,<br> del espai qui canta<br> bell
 estremiment,</p> <p>qui en l'esmeragdina<br> selva qui no
 mor,<br> versa una divina<br> polsaguera d'or!</p>
 <p><strong>Elogi de les falgueres</strong></p> <p>Oh falgueres qui
 sou totes obertes<br> com un desmai d'infaust enamorat!<br> les
 gotes de rosada son ofertes<br> per decorar vostra subtilitat.</p>
 <p>El vostre vert adolescent es tímit<br> com els ulls blaus d'un
 princep cativat<br> qui, en l'estretor d'inexorable límit,<br>
 es ignorant de tota immensitat.</p> <p>¡Oh falgueres qui sou tan
 acavades<br> que prescindiu de tot banal perfum!<br> entorn les
 vostres mates vellutades,<br> es tota verda la meteixa llum.</p>
 <p><strong>Esbarzers</strong></p> <p>Oh esbarzers<br> de les
 fines<br> mores bres<br> y d'espines<br> erissats!<br> per
 la lluna<br> matisats,<br> sou com una<br> gran aranya<br>
 de montanya<br> diligent,<br> qui vigila<br> fora-vila,<br>
 si ve gent.</p> <p><strong>El plansó</strong></p> <p>D'arbres
 caiguts els enderrocs l'esguarden<br> y ell d'un vert clar la
 vestidura's posa,<br> y son tant dòcils ses neixentes fulles<br>
 que al pas de l'aura acatament rendeixen.</p> <p>Als raigs de sol
 qui d'esgaiada arriben,<br> traspua llum y misticisme
 alhora,<br> y se'n adorna el bosc com una església<br> ab la
 tenyida llum de les vitralles.</p> <p>Una dolsura's dilueix pels
 àmbits<br> y'ls aucells s'hi rabegen silenciosos,<br> y'ls
 papellons se desparellen, tímits,<br> y les bolves devenen
 florescències.</p> <p>Dels castanyers en les horribles baumes<br>
 per les escletxes de l'escorsa espien<br> els sàtyrs qui tremolen
 de pahura,<br> purificada al contemplar la selva.</p> <p>Dels
 fontinyols en els bassals, escolten,<br> treient el cap, les
 blanques dones d'aigua<br> y ab els ulls verts, ploroses,
 s'estasien<br> y se'ls hi fon la vermellor dels llavis.</p> <p>¡Oh
 pietat de la feresta selva<br> per l'ignocència dèbil
 evocada!<br> en les afraus recòndites perdura,<br>
 purificant-les del trepitg dels homens.</p>
 <p><strong>Avellaners</strong></p> <p>Oh'ls avellaners<br> d'a la
 vora el riu<br> qui cada any son més<br> y més pròdics!
 diu<br> qu'al venir l'estiu,<br> els bernats-pescaires<br>
 solen ferhi niu.<br> No son pocs ni gaires<br> els qui inciten,
 grats,<br> a tallâ un bastó<br> blincadís, lluent,<br> de
 capsals carrats,<br> qui es un companyó<br> fort y pacient.</p>
 <p><strong>Figuera</strong></p> <p>Oh figuera, l'àvia plàcida,
 badoca,<br> dilatant les tèbies fulles maternals<br> com les
 dues flonges ales d'una lloca,<br> retreient llunyanes notes
 pastorals!<br> Llagrimots de vella, branden ja les figues<br>
 sobreixint les múltiples granes a ruixats.<br> Oprimint-se en
 caixes, omplen les botigues.<br> En cistells llarguíssims, taquen
 els mercats.<br> Saberuda's mostra l'àtica figuera:<br> quan
 Adam y Eva foren en pecat,<br> procedint com una gran
 caramasera,<br> somrigué pietosa d'íntima bondat,<br> y oferí,
 discreta, l'ampla pampolada<br> qui aixopluga, fèrtil, tota la
 fillada.</p> <p><strong>Alzina</strong></p> <p>Oh la fortalesa<br>
 de la corva alzina!<br> tot el bosc camina<br> cap a la
 vellesa,<br> y ella resta encare<br> impassible y dura.<br> Sa
 verdor perdura.<br> Es del bosc la mare.<br> L'hivern es
 vingut.<br> Cauen les aglans<br> ab gran lentitut.<br> Un
 senglar, perdut<br> de la nit avans,<br> afamat hi acut.</p>
 <p><strong>Pomera</strong></p> <p>L'herba dallada novament
 rebrota<br> els prats vestint d'una altra primavera.<br>
 Carregada de fruita, la pomera<br> s'hi aixeca al mitg,
 esquarterantse tota.<br> Com prolífica mare, consumida,<br>
 d'aspres en forca s'arrepenja lassa,<br> en fruites prodigant la
 vida escassa<br> ab una hermosa profusió de vida.<br> Y la
 corona el devassall de pomes,<br> impregnant-la de rústiques
 aromes,<br> y criden per ses branques els aucells<br>
 disputantse les fruites ja madures,<br> y somniant maternitats
 futures,<br> mor la pomera quan la deixen ells.</p>
 <p><strong>Albes</strong></p> <p>Vora els rierals<br> blanquegen
 les albes,<br> isolades, balbes<br> notes hivernals.<br> Es
 llur cabellera<br> de glas y d'argent.<br> Son la
 primavera<br> gairebé neixent.<br> En la tarde freda,<br> dins
 el blau intens<br> de la volta amplíssima,<br> les albes de
 seda<br> son un glop d'encens<br> sota una Puríssima.</p>
 <p><strong>Abets y faigs</strong></p> <p>El faig es gòtic com
 l'abet.<br> Mes l'abet puja fosc, aspriu,<br> sòbries les
 fulles, el tronc dret,<br> car es d'un gòtich primitiu.<br>
 Mentres el faig, trèmol, somriu<br> ab son fullatge
 transparent<br> ont l'esquirol hi penja el niu,<br> car es d'un
 gòtic floreixent.<br> L'abet es gòtic com el faig.<br> Son les
 agulles dels cimals<br> ont de la llum s'hi trenca el raig.<br>
 Son les agulles sobiranes<br> de les eternes catedrals,<br>
 immòvils, pàlides, llunyanes.</p> <p><strong>Pi</strong></p> <p>Dins
 la quietut vespertina<br> reposa tan cristià<br> que sembla una
 bizantina<br> teulada de campanar.<br> Com rajolí de cant
 plà<br> degota humitat divina.<br> L'aucella qui'n vol
 copsar,<br> devota, la testa inclina.<br> Del caire net d'una
 roca<br> pren embranzida la soca<br> ab estalocs de
 brancam,<br> y aixampla la copa enlaire<br> llensant espirals de
 flaire,<br> gràcil teiera d'aram.</p> <p><strong>A la noguera de
 la plana del Sastre</strong></p> <blockquote> <p>A Mossen Miquel
 Costa, Mestre en Gai Saber</p> </blockquote> <p>Rica de fruits,
 pletòrica de sava,<br> mes guardant l'equilibri de la forma,<br>
 ab la gran soca que ni un grop deforma,<br> mostra's encar la
 venerable esclava.<br> Apar que tota sa energia esbrava<br> en
 imitar la sobirana norma<br> qui al arbre típic de l'Arcàdia
 informa<br> al ritme suau d'aquella mar tan blava.<br> Ses
 arrels qui's perllonguen invisibles,<br> com els vèrmens forgant a
 les palpentes,<br> sols Deu pot dir en quins indrets
 pasturen.<br> Y ses branques, nervudes y inflexibles<br> ab tant
 de pes s'inclinen reverentes<br> y fins a flor de terra no
 s'aturen.</p> <p><strong>Al castanyer de les nou
 branques</strong></p> <p>Ets milenari. Tens la soca plena y
 llisa.<br> Quatre homes no la poden, minúsculs, abrassar.<br> Y
 ets canelobre de nou tanys qui's subtilisa<br> en nou blandons
 mirífics d'improvisat altar.<br>
¡Oh 'ls nou germans, esplèndits bessons, qui de la soca<br> ubèrrima
 s'exalten, apoteòssic chor!<br> l'espessa copa agiten quan l'aura
 freda els toca<br> com els blandons mirífics la flamarada
 d'or.<br> Als teus companys de prada qui, desgarbats,
 baumats,<br> t'admiren com prodigi d'aquella rassa impura,<br>
 ab alta compassió te'ls guaites subjugats.<br> Per entre tes
 pomposes arrels l'aigua s'atura.<br> Y al teu voltant la prada,
 com un sagrat jardí,<br> estén les seves verdes catifes de
 satí.</p> <p><strong>La baga de castanyers</strong></p> <p>Ab
 femenina gràcia s'adorna la carena<br> de la tupida baga, deixant
 no mes al nu<br> un caire geomètric de l'ondulant esquena<br>
 com un escot de túnica al enquadrâ un tors bru.<br> Oh la tupida
 baga! ella incansable trena<br> ses pàlides garlandes com laborat
 tapís,<br> y les allarga totes al cel com una ofrena,<br> o
 deixa que rodolin, ab desconhort sumís.<br> Dins ella, com les
 venes blavenques y morades<br> qui dins la pell fulguren d'un
 brill alabastrí,<br> se perden les dresseres subtils,
 ramificades,<br> com xarxa laberíntica d'oriental jardí.<br> Y
 encara hi vaguen ombres d'esporuguides fades<br> quan s'hi
 fragmenta, espessa, la boira del matí.</p> <p><strong>Endressa al M.
 R. P. Fra Rupert M. de Manresa</strong></p> <p>¡Oh Vos qui sou un
 místic devot de la bellesa<br> y qui sentiu ab l'ànima del Pare
 Sant Francesc<br> y ameu dels circumloquis l'urbana
 esplendidesa<br> y sou un metafísic subtil, cavalleresc!<br> us
 plau entrâ a la baga un dematí molt fresc<br> quan ja Fra Sol les
 fulles arruixa ab timidesa.<br> Dins ella mai s'hi troben crudels
 paranys de besc.<br> Tracteu a la natura com a una gran
 marquesa.<br> En l'una mà el diurn qui tanca l'oració,<br> en
 l'altra mà els Dialecs del immortal Plató<br> y tal vegada encar
 l'Epístola d'Horaci,<br> per sota galeries de jaspi groc y
 vert,<br> la vostra silueta molt lentament se pert<br> ab
 elegància digna d'un cardenal del Laci.</p> <p><strong>La
 fageda</strong></p> <p>Oh la gran fageda,<br> la dels troncs de
 seda<br> com vestit d'albat,<br> la de branques fines<br> y
 d'esmeragdines<br> fulles! agrisat,</p> <p>un esquei
 s'enarca:<br> com feixuga barca<br> solca ton fullam,<br> ta
 catifa augusta<br> qui's tenyeix, adusta,<br> de colors
 d'aram.</p> <p>L'esquirol s'aplana,<br> d'una branca blana<br>
 rosegant tranquil.<br> Una aranya ab pena<br> feinadora
 trena<br> son monòton fil.</p> <p>Pàlida fageda<br> de fulgors
 de seda,<br> de fullatge vert,<br> dins el teu domini<br>
 l'aura d'estermini<br> temorega's pert.</p> <p>Pàlida fageda<br>
 una mica freda<br> de beatitut,<br> dins ta fosca ubaga<br> un
 camí divaga<br> d'estasi perdut.</p> <p><strong>L'alzinar d'en
 Sala</strong></p> <p>Magic alzinar,<br> selva primitiva<br> ont
 perdura, viva,<br> d'algún deu pagà<br> l'ombra fugitiva!<br>
 si no's veu passar,<br> prou son bruit arriva<br> fins el
 roquissar.<br>
¿D'una antiga rassa<br> serves la carcassa<br> convertida en
 llot?<br>
¿O de ta tortura<br> la ciutat futura<br> cobrarà l'escot?</p>
 <p><strong>Elegia triomfal</strong></p> <p>Entre el quintâ y la baga
 passa el camí de sorra<br> marcant de la carena l'egrègia
 excelsitut;<br> el cel a abdues bandes li paga servitut,<br> el
 vent de tota petja la petulància esborra.</p> <p>Sols hi anguileja,
 balba, pel cim de la carena,<br> la professó de cendra dels olms
 penitencials<br> qui ab soques monstruoses y branques
 desiguals<br> fatídics arrosseguen del viure la cadena.</p>
 <p>Dels monjos centenaris del bosc son la corrua<br> qui de
 l'escala ascètica les summitats ha hagut<br> y ab brandaments
 senils prodiguen la virtut<br> de l'aureola esplèndida de cada
 testa nua.</p> <p>De la ridorta gràcil, de l'eura cenyidora<br>
 caigueren les garlandes desfetes a llurs peus<br> y son com uns
 cilicis inútils, com trofeus<br> qui l'encorvada soca proclamen
 triomfadora.</p> <p>Ni la destral, ni l'aixa, ni'l mall, ni les
 grans serres<br> dels serradors, llur fusta sagrada han
 profanat;<br> no mes el foc dels núvols, en glavi
 transformat,<br> immola una hecatombe de tràgiques desferres.</p>
 <p>Y l'esperit dels arbres caiguts, vibrant perdura<br> en
 l'esperit dels arbres qui's flecten penitents,<br> qui dels
 germans qui foren y dels germans vivents<br> la comunal grandesa
 prediquen ab dolsura.</p> <p>Entre el quintâ y la baga passa el camí
 de sorra<br> marcant de la carena l'egrègia excelsitut;<br> el
 cel a abdues bandes li paga servitut,<br> el vent de tota petja la
 petulància esborra.</p> <p>Sols hi perdura, balba, pel cim de la
 carena,<br> la professó de cendra dels olms penitencials,<br>
 qui ab estrafetes soques y branques desiguals,<br> canten alhora
 ab una fogositat serena.</p> <p><strong>Endressa a D. Francesc
 Cambó</strong></p> <p>Era una tarde esplèndida d'acavament
 d'Agost.<br> Sota els vells olms decrèpits medieu
 l'hemisferi.<br> Als vostres peus s'obria, com dominat, el
 rost.<br> Les humitats baixaven d'un màgic asceteri.<br> Ab
 vostres ulls qui xoquen d'intensa voluntat,<br> talment
 interrogaveu, al lluny, els horitzons.<br> Sovint un monossílab
 d'agudes inflexions<br> la calma sobirana trencava,
 inesperat.<br> Y fit a fit guaitaveu la posta gegantina.<br> El
 sol, com un agònic atleta triomfador,<br> queia demunt la sorra
 dels núvols purpurina.<br> Y Vos, ab la mirada oberta
 d'emoció,<br> tenieu dins de l'ànima d'atleta nacional<br> tota
 la ratlla blava del Canigó al Puigmal.</p> <p><strong>A la
 campaneta</strong></p> <p>Caputxa, caputxeta,<br> morada
 campaneta,<br> emblema de martiri!<br> es ton pistil un
 ciri<br> de casta cera groga.<br> Duus una verda soga<br> de
 penitència dura.<br> Però com ets tan pura<br> te basta la
 tristesa<br> de veure't incompresa<br> per no tenir
 fragància.<br> Me plau de ta elegància<br> la perfecció
 severa<br> qui, menyspreuant austera<br> tot fugitiu
 aroma,<br> senzillament s'acroma<br> d'una morada vesta<br>
 qui al teu demunt, xalesta,<br> fulgura ab la carícia<br> d'un
 hàbit de novícia.</p> <p><strong>Al clavell de pastor</strong></p>
 <p>Oh clavell<br> de pastor,<br> jovincell<br> llucador!</p>
 <p>Tens prohija<br> de lluhir<br> llarga tija<br> de satí</p>
 <p>com poncelles,<br> de paper.<br> T'esparpelles,<br>
 matiner,</p> <p>com senzilla<br> vermellor<br> d'una filla<br>
 qui al balcó,</p> <p>dona fútil<br> comiat<br> a l'inútil<br>
 estimat.</p> <p>En l'aurella<br> del donzell<br> mitg
 vermella<br>
¡oh clavell!</p> <p>algún dia<br> lluhiràs,<br> de l'aimia<br> y
 d'ell, las.</p> <p>¡Oh clavell<br> de pastor,<br>
 jovincell<br> llucador!</p> <p><strong>A les minúscules
 avellanes</strong></p> <p>Oh quimèrics<br> atuells!<br>
¿sou esfèrics<br> cascabells</p> <p>de la testa<br> d'un
 follet,<br> de congesta<br> cara-net,</p> <p>o l'enfàtic<br>
 picarol<br> d'un simpàtic<br> esquirol?</p> <p>Dins la menuda
 nou,<br> tal volta un món de fades<br> de trenes irisades<br>
 independent s'hi mou,<br> y, quan a fora plou,<br> circumden
 afollades<br> les grogues flamarades<br> ont lentament s'hi
 cou<br> l'elíxir de la vida…<br> Y en tant, la nou
 marcida,<br> caient de la noguera<br> de microscòpic hort,<br>
 prop d'una carretera<br> se consumeix de mort.</p> <p>Oh peres
 d'inefable pulcritut!<br> vostra dolsura gola avall se fon<br>
 ab un sentit de distinció pregón<br> àdhuc en llavis del pagès
 golut.<br> Sou com endevinalles y joguines.<br> Per les
 trapaceries d'un infant<br> minúscules s'engronxen les
 Regines<br> y les Perxals y les de Sant Joan.<br> Per les dones
 humils, caramaseres,<br> rodolen marge avall les
 Formatgeres.<br> Les Bergadanes cauen per tardor.<br> Les
 d'Aigua son per qualque boca fina.<br> Y's fan ab salsa gairebé
 divina<br> les de la suculent Festa Major.</p> <h3
 id="ii.-3">II.</h3> <p><strong>A les abelles</strong></p> <p>Oh les
 abelles sapientes<br> aureolades per la llum,<br> dins una boira
 de perfum<br> giravoltant a les palpentes!<br> sou generoses y
 valentes<br> car enfonseu vostre esperó<br> quan una gota de
 dolsor<br> elaboreu per les sedentes<br> goles innobles de la
 gent,<br> y vostra aixam colèric tresca<br> quan, ab la dèria de
 la bresca,<br> ordona tels de cera pura<br> en holocauste a la
 futura<br> glòria de llum del Sagrament.</p> <p><strong>Al
 puput</strong></p> <p>Oh puput! la tua<br> corva del
 plomall,<br> sense el devassall<br> de la taca nua,<br> fa
 anyorar la qua,<br> fa anyorâ el plomall<br> de la catatua<br>
 o del papagall.<br> Té, però, una fina<br> mostra de tapís<br>
 ab la femenina<br> distinció d'un fris,<br> y un color
 trencat<br> de complexitat.</p> <p><strong>A la gràcil
 mustela</strong></p> <p>Perllongada<br> com la mà<br> d'una
 fada,<br> l'ondular</p> <p>t'es diví.<br> Fores digne<br>
 pergamí<br> ab el signe</p> <p>de les branques<br> de la
 sang<br> y ab les taques<br> d'ònix blanc</p> <p>qu'ab tes
 dents<br> y ab tes fines<br> ungles tens<br> per joguines.</p>
 <p><strong>Fantasmagoria nocturna</strong></p> <p>Dorm la boscúria
 submergida<br> en l'humitat de la serena.<br> Al clar de lluna
 brilla plena<br> d'una penombra sense vida.<br> Les filigranes
 d'unes fades<br> suren com algues displicentes<br> qui, d'un sol
 raig amanyagades,<br> s'entortolliguen flonges, lentes.<br> De
 les esquàlides carcasses<br> sobrixen polpes qui son grasses<br>
 com nuvolades de pecat.<br> Darrera trenes llefiscoses<br>
 s'obren mirades cavernoses<br> ab degotissos d'humitat.</p>
 <p><strong>Gnoms</strong></p> <p>Deveniu geperuts<br> en la fosca
 perduts<br> de covals subterranis?<br>
¿Sou d'argent y brillants<br> mal-carats guardians,<br> rodolant
 ab els cranis</p> <p>dels incauts forgadors?<br>
¿Sou les mascles viriors<br> dins un àtom minúscul?<br>
¿Sou el seny impulsiu<br> devingut argent-viu?<br> A la llum del
 crepúscul,</p> <p>com uns taups diminuts<br> penetreu
 resoluts<br> per les cambres tancades.<br> Y sou barbes,
 talment,<br> de vius caires d'argent<br> onejant
 perllongades,</p> <p>qui pels recs y camins<br> van trescant selva
 endins<br> ab les cames petites,<br> formiguetg penetrant<br>
 qui malmet ab l'encant<br> els remats y cullites.</p>
 <p><strong>Fantasia</strong></p> <blockquote> <p>A D. Joaquim Ruira,
 autor de “Marines y Boscatges.”</p> </blockquote>
 <p>Aflotonades<br> dins els estanys<br> juguen les fades<br> a
 fer paranys.</p> <p>Glateix quiscuna<br> d'algún pastor<br> la
 galta bruna<br> tèbia d'olor</p> <p>de la montanya.<br> Vetllen
 subtils<br> com una aranya<br> darrera els fils.</p> <p>L'una a
 defora,<br> fingint rezel,<br> dins la revora<br> del líquit
 tel</p> <p>mostra l'ufana<br> d'un pit nacrat.<br> L'altra
 s'aplana<br> mitg de costat</p> <p>marcant la pura<br> corva del
 tors.<br> L'òval ab cura,<br> pàlit d'esfors,</p> <p>l'altra
 revela,<br> closos els ulls,<br> deixant estela<br> d'ones y
 rulls.</p> <p>Eixa la galta<br> rosa no més<br> tímida
 exalta,<br> de l'aigua al bres.</p> <p>L'orella atenta,<br>
 nenúfar blanc,<br> una altra ostenta.<br> Netes de fanc,</p>
 <p>bombolles pugen<br> d'un bes ocult<br> y en l'aire
 fugen<br> cercant l'estult</p> <p>qui'ls cercles mira<br> del
 aigua fins<br> qu'ubriac s'hi tira<br> perdent-se endins.</p>
 <p>Per xo les fades<br> dints els estanys<br> juguen
 plegades<br> a fer paranys</p> <p>mostrant la nua<br> gràcia del
 cos.<br>
¡Ay del qui grua<br> tastar-ne un tros!</p> <p>Ubriac se
 llensa<br> dins el parany<br> sens cap defensa<br> contra
 l'engany.</p> <p>Malignes fades<br> per tots indrets<br> surten
 montades<br> en foc-follets.</p> <p>Y, a un cop de vara<br>
 transfigurat,<br> el foll qui hi para<br> resta encantat.</p>
 <p>Y el porten totes<br> dins un coval<br> d'ont plouen
 gotes<br> d'un ritme igual</p> <p>qui fredes salten<br> per
 sobre d'ell.<br> Saltant, l'esmalten<br> com un joiell.</p> <p>Y
 regalimen<br> per l'ampla fas<br> y, dures, llimen<br> el
 front y el nas.</p> <p>S'acaramullen<br> en tènues fils<br> y'l
 cos despullen<br> dels vells perfils.</p> <p>Y, ab infinita<br>
 calma, es tornat<br> estalacmita.<br> D'humà posat</p> <p>no'n
 queda rastre.<br> Tot es perdut:<br> dins la pilastra<br>
 s'oculta mut.</p> <p>No mes hi alena<br> quan tot se mor,<br>
 sofrint la pena,<br> son pobre cor.</p>
 <p><strong>Exode</strong></p> <p>Oh la verdor primaveral dels
 prats!<br> Semblen talment esbarjos ignorats<br> de fades com la
 neu. Quan al estiu<br> la terra's bada y tota cuca viu,<br>
 moren les fonts. Llavores les paitides<br> qui de les deus aixutes
 son fugides,<br> baixen pels recs d'humitejada molsa<br> als
 prats eterns. Discretament hi espolsa<br> l'oretg les fulles, y
 una pluja suau<br> sobre les nues fugitives cau.<br> Y elles, al
 ritme de les fredes gotes<br> demunt la pell, enriolant-se
 totes,<br> descapdellen fantàstiques sardanes<br> ab les galtes
 vermelles com magranes,<br> ab els cors bategants de
 cansament<br> y ab els cabells abandonats al vent.<br> Y guaita
 el sol per entre vimeneres,<br> y albes y verns y freixes y
 pomeres,<br> y, en cercles diminuts, ab una ullada<br> deixa
 quiscuna nuditat tigrada…<br> Y arriva un jorn en que la llum
 afina<br> y brolla de la terra la boirina<br> y tot sembla
 entelat. L'aigua rienta<br> torna pels recs aixuts. Se
 transparenta<br> la sorra en ses entranyes. Ab afany<br> de nou
 l'herba assaona. Tomba l'any<br> com la carcassa d'un gegant
 difunt.<br> Llavores les paitides sot amunt<br> s'entornen,
 gracialment xipollejant<br> en l'aigua qui pels recs va
 devallant<br> vers les prades qui dormen solitàries<br> a
 l'ombra de les albes centenàries.</p>
 <p><strong>Nocturn</strong></p> <p>Un molí qui s'enruna, de sinistre
 misteri<br> esvahint-se en les ombres. Un abet gegantí<br>
 d'opulència nafrada, qui, ab agònic imperi,<br> el brancam
 arrossega per demunt del molí.</p> <p>Un abet cadavèric. Un molí qui
 s'enruna.<br>
¿Emergiren tal volta d'un meteix, antic, maig?<br> Del molí dins la
 gorga s'hi reflexa la lluna.<br> De l'abet per les branques s'hi
 destria son raig.</p> <p><strong>Tribut a l'hermita de Sant
 Marsal</strong></p> <p><strong>I.</strong></p> <p>De Sant Marsal
 l'hermita es aclofada<br> sota la neu. Remulles d'humitat<br>
 son les parets qui serven la teulada<br> per ont miola tristement
 un gat.<br> D'una canal penja un carmell glassat.<br> Quan son
 deu-hores, lentament degota<br> y un mont de neu s'hi acaramulla
 sota<br> al feble sò de l'enllosat gastat.<br> Vibra argentí de
 la campana el toc.<br> La tanca es plena de verdet. Podrida,<br>
 esclata en pols la llenya vora el foc.<br> S'hi escalfa
 l'hermitana escoturida,<br> y l'hermità d'un cap d'escala
 crida,<br> mitg adormit, que no's veu neu enlloc.</p>
 <p><strong>II.</strong></p> <p>Es l'hort minúscul diminuta
 plana<br> ont apenes dels màrgens s'hi endevina<br> la vertical
 esllabissada y fina.<br> Sota la neu, la col d'hivern
 s'aplana,<br> de fret cremada. Lentament camina,<br> ab els
 esclops y ab el magall feixuc.<br> el capellà cara-vermell. Y
 esbrina,<br> una per una, si ja treuen lluc<br> les cols
 d'hivern. Segueix el ca darrera<br> lladrant al bruit de la
 montanya entera<br> qui s'esmicola en vaporosa allau.<br> Les
 boires passen ab la cara molla<br> y per demunt la fugitiva
 colla<br> rutila en calma sempiterna el blau.</p>
 <p><strong>III.</strong></p> <p>A la capella hi es encarcarat<br>
 el Sant Patró qui ab una mà enrampada<br> la llàntia beneeix
 entrenyinada<br> y les tenebres, ab solemnitat.<br> De fret y
 pols y neu s'es entelat<br> el finestral d'agònica mirada.<br> A
 un fons de pica l'aigua hi es glassada.<br> La fusta cruix ab
 llastimós esclat.<br> A mitja-nit avensa la pahura<br> tapada ab
 una llarga vestidura.<br> Demunt l'antiga llosa abacial,<br> com
 un espectre, rígida s'atura.<br> Y, al parpelletg del llustre
 matinal,<br> s'enfonsa en la callada sepultura.</p>
 <p><strong>Cementiri</strong></p> <p>Oh cementiri qui sembles una
 horta!<br> tens una font qui's prodiga sumorta:<br> la creu de
 roure magnànima y forta.</p> <p>A cada banda li fan companyia<br>
 com Sant Joan y la Verge Maria<br> dos xiprers grocs de senil
 melangia.</p> <p>Encastellat en la gràcil carena,<br> brilles
 metàlic y fret de serena,<br> com la safata, deixada l'ofrena.</p>
 <p>La simetria de tes sepultures<br>(blanques de cals les
 senzilles motllures<br> de les arcades severes y pures)</p> <p>no
 com un atri de graves canonges,<br> mes com el plàcit jardí d'unes
 monges,<br> vol tarongers carregats de taronges.</p> <p>Quan a la
 nit, tremolós de fretura,<br> passa un follet d'estrafeta
 figura,<br> plora de veure ta casta dolsura.</p> <p>Y, apaibagada
 l'interna revolta,<br> per no trovar-te, poruc, fa una
 volta,<br> de compunció mormorant una absolta.</p> <p><strong>Sant
 Miquel dels Barretons</strong></p> <p>Sant Miquel<br> té
 l'hermita<br> prop del cel,<br> qui gravita<br> tan
 petita<br> com un niu.<br> Y somriu<br> d'infinita<br>
 complascència.<br> L'estridència<br> de la plana<br>
 sobirana<br> no li arriva<br> gaire viva.</p> <p><strong>Goigs
 de la mare de deu de l'arola</strong></p> <p>Mare de Deu de
 l'Arola<br> qui sou pura netedat!<br> guardeu-nos de la
 verola,<br> guardeu-nos de tot pecat.</p> <p>La vostra hermita es
 humida<br> y ab flaires de bestiar.<br> Per l'enllosat de
 l'eixida<br> l'herba s'hi veu agambar.</p> <p>Trenyines d'or
 l'endomassen<br> ab desiguals penjarells.<br> Les vostres
 llànties s'hi glassen<br> al caure dels oripells.</p> <p>Mes Vos
 hi regneu contenta<br> com dins el rovell de l'ou,<br> y sou
 callada y lluenta<br> tant si fa sol com si plou.</p> <p>Us posen
 una corona<br> qui llampegueja en l'altar.<br> Sou petiteta y
 rodona<br> com grana a punt d'espigar.</p> <p>Y el vostre Infant
 es l'espiga<br> qui esqueixa el tel dels ermots.<br> Teniu
 parada botiga<br> de pans de cera y ex-vots.</p> <p>Sou una mare
 pagesa<br> qui deixa un rastre de pa.<br> Us cal no mes
 l'arquimesa,<br> la ganibeta a la ma</p> <p>y els xiscles de la
 mainada<br> formiguejant-vos pels peus…<br>
¡Y us deixen abandonada<br> ab els tuixons y guineus!</p> <p>¡Mare
 de Deu de l'Arola<br> qui sou pura netedat!<br> guardeu-nos de
 la verola,<br> guardeu-nos de tot pecat.</p> <h2
 id="kronos">Kronos</h2> <h3 id="i.-4">I.</h3> <p><strong>Aubada
 relligiosa</strong></p> <blockquote> <p>A n'Iu Pasqual, Pintor</p>
 </blockquote> <p>Tota callada es la natura<br> d'espectació. La
 nit es pura.<br> Cap a les serres de llevant.<br> el blau
 s'aprima rutilant.<br> Y dels pollancres la renglera<br> es com
 de monjos fila austera,<br> com una gran comunitat<br> qui surt
 a rebre el pare abat.<br> L'himne dels grills finà tot-d'una<br>
 Els tòtils son dins la llacuna.<br> D'un ciri ocult es cada
 estrella<br> diminut flam qui s'esparpella<br> entorn la lluna,
 solemnial<br> com l'enflocat ciri pasqual.<br> No brilla al bosc
 una foguera.<br> L'aubada apunta riallera<br> ab la delícia d'un
 somrís.<br> De la natura creix l'encís.<br> Mes dins la calma
 sobirana,<br> vibra de sopte una campana<br> y sona el toc de
 l'oració.<br> Passa, resant-la, un segador.<br> A les parets de
 la cofurna<br> truca de nou l'aura diurna<br> Y obren de dins.
 Surt el remat<br> a la pastura, adalerat.<br> Y s'inicia en la
 boscúria<br> la complicada voladúria<br> del aucellam qui duu
 als petits<br> cuques, aranyes y mosquits.<br> Y entre els
 repics de les esquelles<br> qui's balandregen com mamelles,<br>
 sobrix, puríssim, l'espignet<br> del floviol. L'espay es net<br>
 y de les altes serralades<br> baixen aurífiques riuades.<br> Un
 migradíssim rat-penat<br> qui trampeleja enlluernat,<br> cau
 d'un ginebre entre les pues<br> restant penjat de totes dues<br>
 ales pel tel. Corra el sagal,<br> per rematarlo, ab un
 parpal,<br> mentres el vell pastor murmura<br> malediccions. El
 gos d'atura<br> llensa, enigmàtic, un udol…<br> D'entre l'aubada
 surt el sol.</p> <p><strong>Jocs de llum</strong></p> <p>La boira
 baixa tapa les serres de llevant.<br> Del líquit sideral se'n
 forma un tel de nacre<br> qui recobreix per dins la volta
 rutilant<br> ab els irisaments d'una conquilla. Sacra<br> com
 incruent misteri, l'aubada s'esparpella.<br> Per entre els plecs
 de boira filtrant la nova llum,<br> s'escampa com l'aroma dels
 rams d'una capella<br> qui omplen la selva tràgica de virginal
 perfum.<br> Queden ungits de púrpura metàlica els cimals.<br> La
 boira s'encabrita com monstres ideals.<br> Una boirina pren
 tonalitats de perla,<br> cenyint ab la seva ombra la fràgil
 clariana.<br> Triomfa el sol després y, horitzontal esberla,<br>
 s'allarga flamejanta la blava mar llunyana.</p> <p><strong>Cel
 rogent</strong></p> <p>El cel es net com un estany d'aygua de
 neu<br> qui s'esparpella, ignot, al cim d'una montanya.<br> Per
 les collades passa lliscant el vent de Deu.<br> Y tot l'espai es
 roig d'una fadiga estranya.<br> Corra a ajocar-se el gall. La
 poltra eguina al jas.<br> Udolen els clivells de portes y de
 tanques.<br> S'esbotzen les finestres esbatanant-se
 franques.<br> Les teules arrencades s'engrunen pels
 quintars.<br> El cel es net com un estany d'aigua de neu.<br> No
 mes en l'angle de les serres ponentines,<br> s'estratifiquen
 llargues y rutilants boirines<br> que subtilisa encara,
 passant-hi, el vent de Deu.<br> El sol per una de les boires
 mitg-partit,<br> ràpidament s'enfonsa com, d'un estoc, ferit.</p>
 <p><strong>Posta bèlica</strong></p> <p>Dins una calma tràgica, la
 fantasmagoria<br> desplega l'estridència d'un gran
 combatnaval<br> ab les coloracions d'un Turner qui destria<br>
 policromats celatges d'una finor carnal.<br> Pomposament feixugues
 de l'íntima potència,<br> navilis son les boires, soperbament
 armats,<br> qui deixen com un doble seguici d'opulència<br> una
 fumera en l'aire y onades pels costats.<br> Y sobre un fons
 metàlic hi llampegueja el blanc<br> de les arboradures com
 esquelets-fantasmes.<br> Y tot l'espai tremola d'intermitents
 espasmes<br> com una mar encesa de bullidora sang.<br> Y el sol
 naufraga ab una detonació en colors<br> y, ab l'esplosió, el
 miratge soptadament cau fos.</p> <p><strong>Posta
 aristocràtica</strong></p> <p>Els núvols en garlandes lluhint
 tornassolats<br> avensen cap el sol ab fines cerimonies<br>
 petjant del hemisferi safirs y calcedonies<br> com belles dames y
 galants aparellats.<br> Les dames ab les testes discretament
 nevades,<br> les cares purpurines, els ulls enriolats<br> y'ls
 brassos emergint de mànegues folgades.<br> Els cavallers ab
 blanques perruques enquadrats<br> y ab les casaques pàlides y ab
 mitges d'alba seda.<br> Un devassall trepitgen de riques flors de
 lis.<br> Y'l sol enorgullit, ab complacència freda,<br> olímpic
 atravessa com un segón<br> Lluís XIV, ab la casaca de ric satí
 vermella<br> y ab el gran ceptre d'or per única parella.</p>
 <p><strong>Posta bíblica</strong></p> <p>Vers el ponent caminen les
 llargues nuvolades<br> per la planura eterna del gran desert tot
 blau,<br> com de moltons ubèrrims innúmeres remades,<br> com de
 les dotze tribus la fugitiva allau.<br> S'encorven els prolífics
 cap-pares centenaris.<br> S'adressen els atletes en àgils
 esquadrons.<br> Cimbregen les donzelles com delicats
 palmons.<br> Y arrenglerats ondulen pacífics dromedaris.<br> Una
 columna aurífica marca al devant la ruta.<br> El sol, com un
 decrèpit Moisès, callat escruta,<br> des d'un cimal, l'esplèndit
 país de promissió,<br> fins que devalla al antre d'ignota
 sepultura.<br> Son pàlit front encara tempestejant fulgura<br>
 ab l'arrogància indòmita d'un africà lleó.</p> <p><strong>Posta
 litúrgica</strong></p> <blockquote> <p>Al P. Ignasi Casanovas,
 S.J.</p> </blockquote> <p>Dins l'immortal basílica tomba la festa
 diurna.<br> El sol passa emblemàtic com ensenser barroc<br> y el
 rastre sideral, com fragmentada espurna,<br> s'es desplegat
 magnífic entre espirals de foc.<br> Dels tòtils invisibles la
 melodia alterna<br> ab el cant pla del cèfir qui passa poc a
 poc.<br> En la vesllum s'enarca, piramidal, un bloc,<br> com
 d'un abat eximi la sepultura eterna.<br> Y dins l'espai revolen
 polsines impregnades<br> d'olors de cera y d'oli de llànties
 apagades.<br> Y cau la fosca, lenta, com un tapís de dol.<br> Y
 brilla en l'hemisferi la lluna alabastrina<br> com una Santa Fas
 qui, pàlida, s'inclina<br> ab la mirada tèrbola d'un estingit
 gresol.</p> <p><strong>Tremolor nocturna</strong></p> <p>El
 firmament tremola d'un ofegat respir.<br> Els astres hi titilen
 com bolves d'un perfum.<br> Els rats-penats revolen com borrellons
 de fum.<br> Els foc-follets ondulen pel clos del cementir.<br> A
 flor de terra vibren escarbatons de llum.<br> Per sobre d'ells
 s'engronxa calladament un llir.<br> Les herbes totes dansen ab
 capritxós albir.<br> Envolta les masies una carnal farum.<br> Al
 fons del bosc obseden aparellades nines<br> de llop. A la teulada
 brillen fulgors felines.<br> Al campanar les òlives, fosforescent
 rosari,<br> el ràfec il·luminen com espectral sudari.<br> Y les
 fogueres nítides, com acerats dardells,<br> cenyeixen de les
 serres els mitgevals castells.</p> <p><strong>Clar de
 lluna</strong></p> <p>En el silenci de la nit tranquila,<br>
 ressonen els murmuris ignorats.<br> La lluna sobre un riu l'ombra
 perfila<br> dels boscos riberencs enllà esfumats.<br> Una
 humitat el firmament destila<br> qui impregna tots els sers
 endormiscats<br> y de la terra puja un baf d'argila<br> com de
 les lloses dels palaus tancats.<br> En l'horitzó's retallen
 esblaimades<br> les cimes de llunyanes serralades<br> com una
 taca de perfils gegants.<br> Y en lo recòndit de la selva
 obscura,<br> en la pols dels camins dorm la pahura<br> qui's
 desxonda al trepitg dels caminants.</p> <p><strong>Nit de
 nadal</strong></p> <p>Les fúlgides estrelles tremolen de
 calfrets.<br> Metàlica relluu de neu la gran carena<br> com una
 catedral qui's bada en la serena.<br> Al seu demunt fulguren
 escalonats abets<br> qui la blavor retallen d'alegories
 plena,<br> com les subtils agulles de caires fins y nets.<br>
 Les dotze batallades, com dotze apòstols drets,<br> la mitja-nit
 exalten al cel com una ofrena.<br> Com un cimbori puja la cima
 entre dos freus.<br> La lluna se li posa al front com uns
 trofeus.<br> En la boirina apunta la boca d'un coval.<br> En el
 silenci vibren murmuris y cansons.<br> Y les estrelles com
 angèlics caparrons<br> circumden l'invisible pessebre de
 Nadal.</p> <h3 id="ii.-4">II.</h3> <p><strong>Tardoral</strong></p>
 <p>Oh la selecta melangia<br> de les boscúries tardorals<br>
 quan d'una plàcida ironia<br> fugen les pompes estivals!</p>
 <p>Quan les catifes cruixidores<br> dauren els màrgens dels
 camins.<br> Quan de trofeus y de penyores<br> branden els
 flàcits escorrims.</p> <p>Quan la natura s'estasia<br> devant
 l'enigma del hivern<br> com pressentint la poesia<br> d'aquell
 hermós decaure estern.</p> <p>Tota d'aram lluu la solana<br> del
 sec fullatge no caigut.<br> Tremola buida la cabana<br> y encara
 es tèbia de virtut.</p> <p>Ab una forsa jamai vista<br> brota del
 jaspi d'occident<br> una aureola d'amethysta<br> qui's dilueix
 pel firmament.</p> <p>D'una pletòrica elegància<br> de pedreria
 agobiats,<br> ab bizantina petulància<br> passen els núvols
 complicats,</p> <p>petjant solemnes l'hemisferi<br> de crysolits y
 de safirs,<br> ab lassituts de Baix-Imperi<br> cansat de normes
 y d'albirs.</p> <p>D'una cigonya endarrerida<br> sona tristíssim
 el gemec.<br> Una becada presumida<br> sàbia pelluca vora el
 rec.</p> <p>Y solitàries son les vies<br> ont no s'hi troba cap
 pastor.<br> Y son tancades les masies<br> al primer toc de
 l'oració.</p> <p>De les canals pengen resseques<br> gleves de
 molsa com un niu.<br> Estarrufades, les xibeques<br> cerquen
 dins elles el caliu.</p> <p>Y plou del cel una tristesa.<br> Y no
 s'enlaira cap perfum.<br> Dins l'autumnal esplendidesa<br> una
 alegria s'hi consum.</p> <p><strong>Hivernal</strong></p> <p>Una
 callada intimitat respira<br> la conca neta del fullatge
 espès.<br> Y del cimal, rostos avall, se mira,<br> de bardissam
 desprès,</p> <p>com el torrent esplèndit se dilata<br> ab un
 esclat d'imperial remor<br> coronament d'invicta serenata<br> al
 glas triomfador.</p> <p>L'eternitat de les montanyes sura<br>
 demunt la pluja del fullam malalt.<br> Darrera els troncs ja
 despullats fulgura<br> l'ondulació immortal.</p> <p>La lluna
 ostenta nitidesa augusta<br> com monolític panteó de glas,<br> y
 besa alhora la caverna adusta<br> y la dormenta fas</p> <p>del
 quiet bassal qui congelat descansa<br> dins una pica del
 abeuredor.<br> Y joguineja d'una gerra ab l'ansa,<br> darrera un
 finestró.</p> <p>¡Gerra subtil! pletòrica's refia<br> de l'alta
 lluna y la serena nit,<br> per confitar l'espessa ratafia<br>
 qui endolsirà un seguit</p> <p>de goles seques, d'infantines
 boques,<br> vora la flama del magnànim foc,<br> suavisant les
 ensucrades coques<br> deliciosament poc.</p>
 <p><strong>Gelada</strong></p> <p>El dia es curt. L'aubada<br>
 apunta inesperada,<br> anunciant l'hivern<br> qui neix y sembla
 etern.<br> La nit fou estrellada.<br> Fulgura la gelada<br>
 com un immens llensol<br> estès als raigs del sol.<br> Es blanc
 arreu per terra:<br> pels sots y per la serra.<br> Demunt el
 cast armini,<br> com dins el seu castell,<br> passeja el fret
 novell<br> designis d'estermini.</p>
 <p><strong>Desglas</strong></p> <p>La terra es dura.<br> Els
 troncs, humits<br> de floridura.<br> Diàfans, brunyits<br>
 prismes de gel<br> com estotx fí<br> tanquen d'un brí<br> tija
 y arrel.<br> Y ab el desglas<br> l'estotx afina.<br> Ja'n surt
 un bras<br> de palla fina.<br> Ja'n surt, remulla,<br> alguna
 fulla.</p> <p><strong>Nevada</strong></p> <p>El cel es gris<br>
 com una llosa.<br> Arreu se posa<br> la neu. Aixís</p> <p>que
 apunta el día,<br> els borrallons<br> dansen, segons<br> llur
 fantasia.</p> <p>Uns de costat<br> topen y cauen.<br> Altres
 s'ajauen<br> sobre el teulat.</p> <p>Y son els arbres<br> com
 uns plomalls<br> fets de crestalls<br> de pàlits marbres.</p>
 <p>Mes quan la llum<br> completa l'obra<br> són canalobre<br>
 qui no's consum.</p> <p>Fulgura un iris<br> en cada brot.<br>
 S'abranda tot<br> l'espai de ciris.</p> <p>Ja el sol es nat.<br>
 Y la neu, sota<br> l'arbrat, degota<br> com un ruixat</p> <p>de
 cera pura.<br> De cada brí<br> torna a lluhir<br> la
 floridura.</p> <p><strong>Primaveral</strong></p> <p>Primavera<br>
 surt del niu.<br> Matinera<br> li somriu</p> <p>la llum
 nova<br> del espai.<br> Y ella ho troba<br> tot més gai.</p>
 <p>Primavera<br> surt del niu.<br> Ab fal·lera<br> salta el
 riu</p> <p>qui's desglassa.<br> Redressat,<br> fa una
 passa<br> més el blat.</p> <p>No rosseja<br> ni es groc,
 no,<br> mes oneja<br> llucador.</p> <p>Té l'espiga<br> d'un
 vert gris.<br> Par que siga<br> malaltís,</p> <p>tan
 esbelta<br> tija el duu.<br> Tot s'empelta.<br> Gràcil
 lluu</p> <p>la florida<br> virginal,<br> esquisida,<br>
 solemnial,</p> <p>de pruneres<br> y atmetllers,<br>
 primiceres,<br> primicers</p> <p>de corrues<br> immortals.<br>
 Brillen nues<br> pels cimals</p> <p>les congestes<br> del
 hivern<br> més xalestes<br> qu'un estern</p> <p>ab pubilla<br>
 mullerat,<br> rica filla<br> d'hisendat.</p> <p>Dins el
 pàlit<br> bosc hi lluu<br> del esquàlit<br> cingle nu</p>
 <p>la potència<br> del ossam<br> feta ardència,<br> com
 d'aram</p> <p>casc magnífic,<br> recobert<br> d'or
 mirífic.<br> Quan el vert</p> <p>del bosc pàlit<br> siga
 fosc,<br> del esquàlit<br> cingle tosc,</p> <p>aleshores<br>
 tot l'aram<br> ab revores<br> de fullam</p> <p>ple de
 gràcia<br> lluhirà<br> com l'acàcia<br> d'un quintar.</p>
 <p>Primavera<br> surt del niu,<br> mainadera<br> del
 estiu.</p> <p><strong>Les primeres fulles</strong></p> <p>Les
 primeres fulles,<br> gracioses cares<br> d'humitat
 remulles,<br> s'inician clares.<br> Moradenques, fines,<br>
 d'arrugat vellut,<br> s'obren entre espines<br> ab
 indecisió<br> com un atribut<br> de la Passió.</p> <p><strong>El
 silenci parla</strong></p> <p>Oh l'embadaliment de la natura!<br>
 indefinible estat de poesia<br> quan res desequilibra
 l'armonia<br> d'aquell instant de calma qui perdura.<br> De
 sopte l'enigmàtica ventura,<br> com ànima sadolla d'alegria,<br>
 esclata en vagorosa melodia<br> qui a flor de terra imperceptible
 sura.<br> Es la veu del silenci. Quan impera<br> la quietut, del
 misteri sobirana,<br> ella's desxonda tímida y lleugera,<br> de
 mil remors vessant la filigrana.<br> Y dupta el cor si es una veu
 llunyana<br> o'l suau respir de la natura entera.</p>
 <p><strong>Roinetg</strong></p> <p>Roineja encara;<br> la pluja
 fina<br> apar divina,<br> com d'una rara<br>
 constel·lació<br> la nacarina<br> titilació.<br> Subtil
 patina<br> l'espai entela.<br> Y, dins el marc<br>
 alabastrí,<br> com àuria estela<br> fulgura l'arc<br> de Sant
 Martí.</p> <p><strong>Pluja</strong></p> <p>L'aixut impera
 assolador.<br> Surt la devota professó<br> de peticions y
 desagravi<br> costes amunt. Diuen qu'un avi<br> d'esperiència,
 ha vesllumat<br> el petit núvol cobejat<br> qui de la pluja es
 senyal certa.<br> La terra jau, de set oberta.<br> El petit
 núvol displicent<br> creix per les serres de ponent<br> y duu la
 pluja desitjada.<br> Cada montanya conquistada<br> se fon dins
 ella ab gradual<br> entelament. Torna el sagal<br> ab la remada
 a tota pressa.<br> El gall olímpic se redressa<br> y ab un
 heròhic espignet,<br> ales batent y qua-dret,<br> canta
 victòria. La pubilla,<br> aixoplugant-se ab la fandilla,<br>
 encalsa llesta l'aviram.<br> Una fadrina ve del camp.<br> El
 masover tresca ab l'aixada<br> girant els recs. Y la mainada<br>
 salta de goig inconscient.<br> Ja de la pluja porta el vent<br>
 una alenada y un murmuri<br> qui del miracle son auguri.<br>
 Comensa a ploure. Cada gota,<br> al caure a terra, aixeca
 tota<br> una fumera de polsina.<br> Y dos coloms y una
 gallina<br> obren les ales, aplanats<br> de benhauransa. Y els
 arbrats<br> les fulles baden ab delícia<br> a la magnànima
 caricia,<br> car ja la pluja en un seguit<br> de fils d'argent
 s'ha convertit.<br>
¡Oh la puríssima tonada<br> del gotellam per la teulada<br> y
 aquella aroma qui bentost<br> faràn les gleves! El rebost<br>
 n'envejarà la suau dolsura<br> filla del cor de la natura.<br>
 L'ordi qui jeia colltorsat,<br> se posa net y redressat<br> y,
 ab natural cortisania,<br> d'agrahiment reverencia<br> madona
 pluja. Un bombolletg<br> floreix demunt el safaretx.<br> Mes ja
 una dèbil clariana<br> esqueixa l'ombra de la plana.<br> Corren
 pels vidres entelats<br> gotes y fils. Arrasserats<br> vora del
 foc, en desagravi<br> resan encara l'àvia y l'avi.</p> <p>Quin
 pler me dona, sobre els càlits brins<br> d'herba agegut y ab una
 sòn esterna,<br> endevinar darrera els parpres fins<br> un cel
 immens qui, olímpic, enlluerna.<br> Y sentî el pes d'aquella gran
 blavor<br> sobre el meu cos y sobre les montanyes,<br> y
 buidar-me tot jo dins ses entranyes<br> ab un esllanguiment sense
 dolor.<br> Y recordar confosament encara<br> que aquella mar qui
 els àmbits acapara,<br> besa després timidament la posta,<br>
 com dins la cala, gairebè divina,<br> besa l'onada joguinosa y
 fina,<br> l'àuria garlanda de l'oberta costa.</p> <p><strong>Calma
 sopita</strong></p> <p>La terra es lassa d'un gran
 aclaparament.<br> Els horitzons s'esfumen en la calitja
 grisa<br> parpellejant monòtons. S'escampen lentament<br> els
 tocs de l'oració per la planura llisa.</p> <p>L'aire es feixuc y
 tebi. El sol cau aplomat.<br> Les fulles se retorsen com
 d'encenalls les brases.<br> El cel fulgura com els ulls d'un
 enfebrat.<br> Y s'arrossega el fum per sobre de les cases.</p>
 <p>Amortallant les aigues dels torrentals aixuts,<br> hi
 sobreneden tels d'ullades taciturnes.<br> Els pobles ensopits
 vegeten sorts y muts.<br>
¡Oh! ¿quan vindrà un estrèpit de tempestats nocturnes?</p>
 <p><strong>Pluja qui passa</strong></p> <p>La nuvolada avensa al
 pas, ventruda y grisa,<br> per l'opressió d'angoixa de la serena
 estanca,<br> com una llarga onada, avans de rompre, llisa,<br> y
 desplegant un ròssec de sederia blanca.</p> <p>Els falsiots
 cridaires porten la grata nova.<br> Com borinor d'abelles ressona
 l'atrahut.<br> Les masoveres pleguen l'encara humida roba.<br>
 La nuvolada arriba fins a trobar l'aixut.</p> <p>A les primeres
 gotes de pluja, pert l'audàcia,<br> y, ab una indecisió
 d'imponderable gràcia,<br> romàn immòvil. Marxa, després, varal
 enllà.</p> <p>Y guaiten els pagesos com l'ample turbonada<br>
 prodiga en altres terres la pluja desitjada.<br> Y novament
 rebaten les eines pel quintar.</p> <p><strong>Pedregada</strong></p>
 <p>La nuvolada es fora. Brilla, manyac, el sol.<br> Les teules qui
 gotegen fulguren ab bells iris.<br> L'arcova es plena encara d'una
 sentor de ciris.<br> Les masoveres ploren ab tràgic
 desconsol.<br> Fumeja arreu la pedra com estingit gresol,<br> y
 a claps tremola viva com un planter de lliris.<br> Les branques se
 retorsen en símbols de martiris.<br> Saluda el gos d'atura la
 tarde ab un udol.<br> Esmicolades tomben les fruites y les
 fulles<br> qui una catifa semblen de palpitants despulles.<br>
 Ab placidesa lluen com mai els espadats<br> ab frèvoles garlandes
 de pedra acurullada<br> en el relleix minúscul de cada
 graonada.<br> La terra brilla nua y els àmbits serenats.</p>
 <p>Passades les tormentes<br>
¡quina riquesa els verts!<br> les fulles son lluentes<br> y'ls
 horitzons oberts.</p> <p>Per cada greny destila<br> suavíssim
 fontinyol.<br> En cada esquitx titila<br> un microscòpic
 sol.</p> <p>De cada soca estalla<br> l'engrunadís baumat.<br>
 Per cada brí de palla<br> tremola un fil daurat.</p> <p>Ab la
 frescor divina<br> qu'exhala el bosc humit,<br> una sentor molt
 fina<br> se n'entra endins del pit.</p> <p>Ni un clap de boira
 entela<br> de la blavor l'estany.<br> El sol deixa una
 estela,<br> regalimós del bany.</p> <p><strong>Dialec de madona
 poesia y els<br> quatre temps, apel·lats hivernal,<br>
 primaveral, estival y autumnal.</strong></p> <blockquote> <p>A
 N'Eugeni d'Ors, Glosador.</p> </blockquote> <p>(Comensa madona
 poesia:)<br> Jo soc ¡oh temps! l'eternitat divina<br> qui petja
 les mudables contingències<br> y, assaborint les múltiples
 essències,<br> les moridores formes il·lumina.<br> La meva
 oculta destra femenina,<br> amanyagant-vos ab igual dolsura,<br>
 m'ha tramès la magnànima fretura<br> d'assadollar com pluja
 diamantina<br> qui ma reial predilecció conciti<br> ab
 l'artifici de la més pregona<br> subtilitat. Cap de vosaltres
 quiti<br> siga del terme que ma gràcia us dona.<br> Jo triaré
 qui de vosaltres siga<br> el més aciensat de la quadriga.–</p> <p>
 (Argüeix hivernal:)<br> 
–M'escau la rigidesa del fret y la blancura,<br> y soc com una
 estàtua de perfecció en el món.<br> La barba'm cascadeja pel buit
 de la cintura<br> com una gran congesta qui ha rossolat del
 front.<br> Un arabesc m'enjoia d'incrustacions d'estrelles<br>
 en cercles ordonades, en espirals y dracs.<br> Y en la blavor dels
 ulls me neden les parpelles<br> com dues boires sobre
 l'horitzontal d'uns llacs.<br> Les frèvoles garlandes d'un
 estingit domini<br> s'aplanen sota el ròssec de mon folgat
 armini.<br> Darrera meu s'adressa la magna solitut.<br> Y ab una
 mà gelada aquieto la natura.<br> Y en l'infinit exalto la tràgica
 figura<br> com el relleu marmori d'un sepulcral escut.–</p> <p>
 (Replica madona poesia:)<br>
–Te plau la rigidesa del fret y la blancura<br> y tens al front un
 caire d'arrugues massa net.<br> L'ossada se t'arqueja per sobre la
 cintura<br> qui les buidors ostenta d'un rígit esquelet.<br> Un
 arabesc t'envolta d'incrustacions d'estrelles<br> qui al teu
 demunt escampa la gràcia d'un calfret.<br> En l'humitat dels ulls
 te neden les parpelles<br> y tens la veu ingrata d'inveterada
 set.<br> Les frèvoles garlandes d'un estingit domini<br>
 rebroten més ufanes després del estermini<br> y novament floreixen
 ab gràcil colorit.<br> Y dins la falda tombes de la gentil
 natura<br> qui maternal te bressa y ab esquisida cura<br> y poc
 a poc t'adormes com un infant de pit.–</p> <p>
 (Argüeix primaveral:)<br>
–Jo tinc l'adolescència<br> qui es inquietut divina.<br> La meva
 pell es fina<br> de blava transparència.<br> Jo tinc la vaga
 norma<br> de viure esbatanat,<br> d'ageurem en la forma<br>
 com un alegre orat.<br> La gràcil cabellera,<br> obrint-se al
 meu darrera,<br> fa ressaltar, magnífica,<br> la nuditat del
 cos<br> qui, ab tremolor prolífica,<br> cau amarat de
 flors.–</p> <p>(Replica madona poesia:)<br>
–La teva adolescència<br> lleugerament gravita.<br> Com un
 hermafrodita<br> despertes complascència.<br> Ets com l'oberta
 essència<br> d'una àmfora petita.<br> Dificilment cogita<br>
 la teva impaciència.<br> Tes gracies femenines<br> te posen
 malaltís.<br> Poruc de les espines,<br> t'esblaimes
 fonedís.<br> Y tens coloracions<br> molt pàlides, per fons.–</p>
 <p>(Argüeix estival:)<br>
–Tinc l'exuberància de carnal figura<br> com una ampulosa mole
 tropical.<br> Aimo la gatzara qui en l'espai fulgura<br> com la
 pirotècnia d'un combat naval.<br> Soc com un atleta virolat y
 obès<br> enflocat ab llarga pompa triomfal<br> qui feixuc camina
 de son propi pes<br> al compàs monòton d'un balder tabal.<br>
 Aimo la cridòria del vermell y'l groc<br> y la petulància d'aquell
 blau intens<br> y dels verts sinistres al metàlic xoc<br> y
 l'esclat aurífic del mitjorn immens.<br> Mes quan la parpella
 tanco malaltís,<br> aimo veure un núvol de calitja, gris.–</p> <p>
 (Replica madona poesia:)<br>
–Tens l'exuberància de carnal figura<br> y feixuc camines de ton
 propi pes.<br> Dels colors qui vibren més de la natura,<br>
 aimes la cridòria com badoc pagès.<br> Roig de care guaites,
 d'opressió sorrut,<br> histrió sanguini de vi tèrbol ple.<br>
 Sòpit t'endormisques com tità vensut.<br> T'ubriaga, tebi, ton
 mateix alè.<br> Ames l'anarquia del espandiment.<br> Fàcil te
 prodigues sorollosament.<br> Mates la boscúria, mates el
 sembrat,<br> d'abrassar-los massa. Y ets cella-agarrat.<br> Y't
 sacseja el llavi moll y truculent,<br> y una taca hi brilla de
 color morat.–</p> <p>(Ergüeix autumnal:)<br>
–Soc un devot de la ciència<br> de les subtils coloracions.<br>
 Aimo les formes per l'essència.<br> Cullo les fruites dels
 plansons.<br> Ab una llarga esperiència,<br> faig atrevides
 professons<br> de nuvolades. L'estridència<br> fonc en suaus
 combinacions.<br> Y revesteixo l'hemisferi<br> d'una patina de
 misteri,<br> d'una discreta melangia,<br> d'una magnífica
 armonia,<br> d'una divina temperansa<br> feta diluvi de
 gaubansa.–</p> <p>(Conclou madona poesia:)<br>
–Ets un perfecte cavaller<br> de la gran llei de l'elegància.<br>
 Guaites la mort ab petulància.<br> Tens el secret del viure
 be.<br> Guardes la clau de la ciència.<br> De l'equilibri l'alta
 norma.<br> Aimes les formes per l'essència.<br> Cerques
 l'essència dins la forma.<br> Tens les divines venustats<br>
 d'aquells ponents aureolats<br> de calcedònies y
 amethystes…<br>
¡Vina a mos llavis emporprats<br> ont hi floreixen voluptats<br>
 de circumloquis optimistes!–</p> <h2 id="psyquis">Psyquis</h2> <h3
 id="i.-5">I.</h3> <p><strong>Oda a la masovera</strong></p>
 <p>Salut, oh masovera de rumbejants esclats!<br> Demunt ta pell
 daurada com antiquíssim bloc,<br> tes galtes purpurines hi dansen
 ab el xoc<br> dels gallarets qui taquen l'ocre estrident dels
 blats.</p> <p>Els negres azabetges dels ulls, com tos bonics<br>
 fulguren, ab irònic somriure complascent,<br> o com un gorc
 s'aturen devant l'encalmament<br> dels horitzons diàfans o dels
 recorts antics.</p> <p>Ton pit, sota la gràcia del gipò vell,
 segur<br> de la secreta calma del seny qui's dressa fort,<br>
 ritmicament s'exalta desafiant la mort<br> qui l'ànima rosega de
 cada fruit madur.</p> <p>Tos brassos qui s'allarguen, freturen
 abrassar,<br> ab una esgarrifansa de voluptat als dits,<br> les
 conegudes testes de tos infants petits,<br> les pròdigues cullites
 del afanyat quintar.</p> <p>Y ta cintura es grossa com centenari
 tronc<br> esbadiat en branques y carregat de fruits<br> qui no
 han deixat dins l'ample fullatge gaires buits<br>
–¡oh tristes ciutadanes del cimbrejar de jonc!–</p> <p>Ton ventre't fa
  endarrera, maternalment pompós,<br> prometedor d'innúmeres
  convexitats anyals;<br> y es com un tabernacle de tos secrets
  rituals<br> qui's manifesta al poble, sagrat, esplendorós.</p>
  <p>El vol de tes faldilles s'aixampla fregadís.<br> Feixugament
  tremola del ritme de ton pas,<br> y de tos peus ampara la
  contorsió que hi fas<br> quan quiscún d'ells t'aguanta com un
  carreu macís.</p> <p>Y sembles una Mare de Deu omnipotent<br> de
  la dolsor que versa la gràcia de tos mots.<br> Y ets com la
  providència dels fills y dels nebots<br> y dels fiols qui't miren
  ab sant encantament.</p> <p>Y ets tota tu solemne del fill que dus
  al bras<br> com un trofeu simbòlic de ta vital passió.<br> Y
  triomfanta petges els camps la tardor<br> y't sents talment
  senyora majora dins el mas.</p> <p>¡Salut, oh masovera del viure
  virolat,<br> qui ets l'esca de la casa, la joia del marit!<br>
  Eternament fulgura sobre aqueix món neulit<br> com de l'antiga
  pàtria l'esqueix immaculat.</p> <p>Son onze ja'ls bailets y quatre
  son les mosses.<br> Ells son escardalencs. Elles son totes
  rosses.<br> La mare en cada part no sembla filla d'Eva:<br>
  tres dies fa no més de llit y al quart se lleva.<br> L'hereu es
  un atleta més corpulent que'l pare.<br> La gran sembla germana
  segona de la mare.<br> Dos fadristerns bessons se cuiden de les
  terres.<br> Un altre es el pastor qui tresca per les
  serres.<br> Hi ha dues noies més qui van a la costura<br> y fan
  de porcairoles y creixen de cintura<br> y son les mainaderes qui
  aguanten la quitxalla<br> y pel bressol adoben les màrfegues de
  palla<br> y ab bruc y ginesteres, avans de la batuda,<br>
  escombren l'era càlida, y porten la beguda<br> als homens qui les
  garbes carreguen, a la feixa.<br> Y encara'n venen d'altres d'una
  faisó meteixa.<br> La cuina es enllosada ab rierencs y
  moles:<br> pels reguerols hi juguen quatre marrecs a boles.<br>
  Quan surten de la cort les vaques gegantines,<br> corra un menut
  darrera, fent esses y tintines,<br> y ab una perxa atura cada
  ambulant montanya,<br> sumisament creienta al esperó de
  canya.<br> Els més petits, descalsos, trepitgen rocs y
  brossa.<br> Tenen els ulls mitg-clucs de carn, la boca
  grossa.<br> Y mengen, ab els plats sobre el llindar, la
  coca,<br> les trumfes, l'escudella… Talment a frec de boca,<br>
  el famolenc canic els pren una mossada<br> de pa moresc, y ells
  resten boca-badats. Irada,<br> els renya la germana més gran,
  encar petita.<br> D'aquesta gran cadena de vides, infinita,<br>
  no més n'hi falten dues. S'obriren, dissortades,<br> al sol
  canicular, y foren assolades.<br> Encara no sabien l'oculta llet
  materna.<br> Les sopes y les cabres els foren dida eterna.<br>
  Son onze ja de bruns y quatre ja de rosses:<br> els altres qui
  vindràn ¿seràn bailets o mosses?</p> <p><strong>El senyor
  mestre</strong></p> <p>El senyor mestre, un ex-seminarista<br>
  curt de cabals, d'ingenis y de vista,<br> porta una gorra de
  vellut molt fosca<br> per ell sorgida ab elegància tosca.<br> Y
  porta un gec qui d'altra esquena encara<br> la conformació delata
  rara.<br> Y en la butxaca fonda un calendari<br> porta del any
  passat y un vell diari<br> qui ja no surt y que ningú
  llegia.<br> D'una masia va a l'altra masia<br> repartint als
  bailets, de la ciència<br> els rudiments y l'inesperiència,<br>
  a cambi de la sopa y la verdura<br> car altra menja considera
  impura.<br> Es pacífic y té la parla trista<br> y acala sempre,
  vergonyós, la vista,<br> y parla d'utopies, visionari,<br>
  glosant conceptes del antic diari.<br> Y la quitxalla de pagès
  se'l mira<br> com un espectre qui de la cadira<br> l'utilitat
  coneix, de la verdura<br> l'apetitosa flaira, la dolsura<br> de
  l'escudella espessa, y del Rosari<br> l'imperiosa tradició. Y ab
  vari<br> posat de displicència taciturna<br> guaiten del foc
  l'enjogassada espurna.</p> <p><strong>La núvia a
  ciutat</strong></p> <p>El desbocat passeig,<br> els llums de la
  ciutat,<br> el tràngol despietat,<br> provoquen ton
  maretg.<br> Esvalotada't veig<br> passant entre'l brugit,<br>
  de bras ab ton marit<br> per ofegâ'l pantetg.<br> Y't sembla
  cambiat<br> el món soptadament,<br> y't trobes diferenta<br>
  y't creus haver deixat,<br> molt lluny, una parenta<br> com tu,
  precisament.</p> <p><strong>L'hermità</strong></p> <p>Porta llosses
  per les nines<br> y medalles de llautó.<br> Ven estampes y
  joguines<br> y llibrets de la passió.</p> <p>Arrivant dona el bon
  dia<br> part enfora del cancell.<br> Els infants de la
  masia<br> formiguegen vora d'ell.</p> <p>Ja'ls hi mostra la
  capella,<br> recolzant-la en el llindar.<br> D'una cambra surt
  la vella.<br> De la cuina surt el ca.</p> <p>Compareix la
  masovera<br> ab el seu menut a bras.<br> Ell se fa una mica
  enrera.<br> Ella avensa un altre pas.</p> <p>Com un buf de
  tramontana<br> agarbulla enjogassat<br> les rondalles de la
  plana<br> ab les verbes de ciutat.</p> <p>Ja li ven
  escapularis<br> y dos ciris benehits,<br> confegint-li dos
  rosaris<br> que tenia mitg-partits.</p> <p>Pregunta ella ab
  galania<br> si li lleu de descansar.<br> Ell se n'entra a la
  masia<br> com un pare capellà.</p> <p>Ja li allarguen l'ampla
  tassa<br> fins a dalt plena de ví.<br> Ells els conta lo que
  passa<br> per l'aplec de Sant Martí.</p> <p>Ja arreplega la
  capella<br> y'ls hi dona l'adeussiau.<br> Del portal se'l
  guaiten ella<br> y el menut cara-babau.</p> <p>Y ell s'allunya ab
  cortesies<br> aturades d'hermità<br> pensant noves
  galanies<br> per si un dia pot tornar.</p> <p><strong>Mossa
  d'hostal</strong></p> <p>Roja de sol y de luxúria,<br> brega ab
  les tasques y'ls aimants<br> y multiplica ab cega fúria<br> ses
  renoueres mans.</p> <p>Tot son cabell s'aplaca enrera,<br> en
  trena vil recargolat,<br> com una insòlita crinera<br> de
  poltre domenyat.</p> <p>Sota la roba desinvolta<br> com dos
  cadells salten els pits.<br> Del front convex sota la
  volta,<br> pengen dos ulls petits.</p> <p>Com una indòcil vaca
  brava<br> obra els badius de bat a bat,<br> y, de tants palps,
  com una esclava<br> ne porta el cos macat.</p> <p>De la secreta
  forma nua<br> n'ix homenívola bavor<br> qui dels vestits, quan
  ne traspua,<br> arrenca un tremolor.</p> <p>Roja de sol per la
  boscúria,<br> roja de feina pel veinat,<br> com un gran àpat de
  luxúria<br> pròdigament parat,</p> <p>deixa, quan passa
  carregada<br> ab el cabàs obert, curull,<br> com un halè de
  mitgdiada<br> o de paller remull.</p> <p><strong>El
  bort</strong></p> <p>En la planura grisa d'un cel inanimat<br> la
  còrpora's destaca d'un home estintolat.<br> La barretina
  esquàlida, com una flor vermella<br> li tomba colltorsada
  tapant-li mitja cella.<br> La cara es tota roja com xerigot, del
  ví.<br> Les venes s'hi cargolen com cuques de verí.<br> El
  blanc dels ulls es vitri com testos de rejola.<br> La boca sembla
  una ansa lluhenta de cassola.<br> Y son recargolades y fines com
  un tel<br> les grans orelles qui retallen l'ample cel.<br> Com
  una escarbotada panotxa el nas s'inclina.<br> S'obra el gambeto
  com l'escorsa d'una alzina<br> y ab rigidesa enquadra la llenca
  del tricot<br> y un goll inverossímil qui gairebé no pot<br>
  balandrejar-se. Freguen sobre els tormells les grenyes<br>
  d'acartronades calses. D'inútils espardenyes<br> embotornats
  sobrixen feixugament els peus.<br> Es el pastor qui arrenca els
  brassos de les creus<br> y les canals de fusta de cada font que
  troba.<br> Es el pastor maligne qui, ple d'astúcia, roba<br>
  sols per fer mal. Y viu d'aglans a tot estrop.<br> Y garroteja
  son mastí qui sembla un llop.<br> Quan veu passâ una mossa,
  tremola embadocat.<br> Quan palpa les ovelles ab l'incentiu
  doblat<br> de la carnal fretura y de la miopia,<br> d'un
  baballut rogall ab la monotonia,<br> retreu les delectances de
  son compare el bóc.<br> Y les ovelles entren sumisament a
  joc.<br> Quan d'un bon tret de fona cama-trencada deixa<br>
  qualque primala, el riure sa fesomia esqueixa.<br> Quan bromejant
  el criden altres pastors, fa'l sort<br> per amagar l'estigma
  original: es bort.</p> <p><strong>Dinar de festa major</strong></p>
  <blockquote> <p>A N'Esteve Monegal, Pintor</p> </blockquote> <p>La
  sala gran es plena de flaires y rialles.<br> Ab blau de la
  bugada, les blanques estovalles<br> fan ressaltar les cares
  vermelles y lluents<br> de les alegres noies, dels baladrers
  parents.<br> De les soperes puja la boira de la sopa<br> y
  tèrbola s'aplana quan ab el sostre topa.<br> Y dos porrons
  circulen, eternament curulls,<br> qui fan espurnejar de joia tots
  els ulls.<br> Y l'escarola brilla com d'una cornucòpia<br> les
  fragmentades corves. De la cullita pròpia<br> es el farcit de
  peres qui neden en la salsa.<br> L'innúmera quitxalla cinicament
  trasbalsa<br> les coses endressades fins que no'n queda un
  tros<br> sencer. Sota la taula grinyolen per un os<br>
  l'esquàlida canica y un foraster basset<br> y una ferotge gata,
  de nines ab verdet.<br> Y una forsuda mossa de colzes
  cantelluts,<br> rigidament cossada y de badius peluts,<br>
  bleixant d'angúnia porta la monstruosa plata<br> ab una llebra,
  com un dia la safata<br> ab l'ensagnada testa, la bella
  Salomè.<br> Se fon el pa de fleca a llesques sense fre.<br> Y
  encara després venen els ànecs y capons<br> replens de prunes
  seques y en abundor, segons<br> la tradició prescriu. Y encara ve
  un cabrit<br> esquarterat y al forn barbarament rostit.<br> La
  dringadera aumenta de gots y de coberts.<br> Els ulls qui no
  s'adormen, fulguren massa oberts.<br> Les galtes son lluentes del
  riure y del menjar.<br> Un pit de dona salta del giravolt que
  fa<br> quan un compare irònic de falsa rialleta,<br> pessiga la
  vehina ab la subtil palleta<br> d'una cadira. Xisclen les noies
  bojament<br> sota les manotades calmoses del jovent.<br> A un
  cap de taula, sòpit, el vell ubriagat<br> solemnement sacseja el
  goll embotornat.<br> A l'altre cap, serena, vigila la
  padrina.<br> A fora, la quitxalla molesta la pollina<br> o
  s'embutxaca fruita. Aumenta el rebombori<br> qui degenera prompte
  en bacanal desori,<br> quan se destapa la garrafa
  d'aiguardent.<br> El vell, desensonyant-se, reclama
  enteniment.</p> <p><strong>Oda a la noucentista propietaria<br>
  del Montseny, madamisel·la<br> Pietat Renom</strong></p> <p>A
  vos, Senyora, qui teniu dominical<br> poder gairebé sobre tota la
  gran montanya<br>(car vostra hisenda com horitzontal
  peanya,<br> de Rocs-Cremats s'allarga fins sota Sant Marsal)</p>
  <p>les serres montsenyenques us fan acatament<br> y son per vos
  obertes com el Passeig de Gràcia.<br> Heu dit a les carenes,
  dominadora: –Plàcia<br> a mes gentils sirventes amplificar
  l'ambent.–</p> <p>Y encara per la selva, com àgil amassona,<br>
  en un corcer trescavau, fogós, a tot galop,<br> ab vostre groom
  darrera qui, d'esma ja, esperona<br> com en imaginària persecució
  d'un llop.</p> <p>Com diminuta olímpica plena d'enuig letal,<br>
  calladament rodant sobre una pols aurífica,<br> talment
  atravessaveu en un landeau, magnífica,<br> entre la polsaguera
  d'un mal cami-veinal.</p> <p>Mes ara, en automòvil de rutilants
  metalls,<br> les costes embesteix la vostra perspicàcia.<br>
  Sobre el sedós coixí, darrera dels crestalls,<br> la vostra fas
  saluda com al Passeig de Gràcia.</p> <p>Y passegeu el tedi subtil
  de l'existència,<br> ab una tremolor d'aristocràtic fret<br> y
  cavileu, frenètica de vostre omnipotència,<br> per traspassar
  l'obstacle darrer qui s'alsa dret.</p> <p>Y en vostre esprit
  revolen mefistofèlics balls.<br> Hi dansa el nou progecte d'una
  ample carretera<br> qui, el bosc esmicolant de la montanya
  entera,<br> ab corves impossibles, us porti a Matagalls.</p>
  <p>Llavors haurà assolida la vostra ambició<br> la joia faraònica
  de domenyar la cima<br> y, en vostra caretel·la d'avans airosa y
  prima,<br> podreu escalâ els núvols per veure l'horitzó.</p>
  <p><strong>El vell</strong></p> <p>Es el padrí renyaire, corcó de
  la galvana,<br> qui duu una catracòlica pagesa y ciutadana,<br>
  qui ja la barretina per rústica ha deixat<br> y dels senyors
  odia, per tradició, l'emprat<br> capell, y duu una gorra d'un
  trist color de cendra.<br> Es el padrí, la soca baumada: mes
  engendra<br> indefectiblement cada any un nou rebrot<br> qui
  esponerós li puja fins a abrassar-lo tot.<br> Es el padrí qui té
  les dobles a la gerra<br> y sab de la montanya fins l'últim palm
  de terra.<br> Es el padrí xaruc quan el mal temps l'abat:<br>
  mes quan el deixa en pau, torna entenimentat.<br> Es y serà rebec
  mentres no acluqui l'ull,<br> l'amo qui dirà això jo vull y això
  no vull.</p> <p><strong>Mitgdiada eterna</strong></p> <p>El sol
  canicular, de tropical crinera<br> com una serp de foc qui,
  sibilant, s'enarca<br> fa trontollâ al compàs que la cigala
  marca,<br> l'estèril solc polsós de l'ampla carretera.<br> A
  l'ombra insuficient d'esquàlida figuera<br> s'hi aclofa l'hostal
  vell ont, embrutit, descansa<br> el traginer colrat qui cerca
  delectansa<br> en la frescor propícia d'anònima hostalera.<br>
  Esclaten les panotxes de blat-de-moro al hort.<br> Pululen les
  alades ab musical acort.<br> De flaires de celler s'inonden els
  afores.<br> Les jàceres fumades se contorsionen brusques.<br>
  Y, dins l'antic rellotge monumental, les busques<br> fatídiques
  senyalen eternament dotze-hores.</p> <p>Vora el sumort vilatge, la
  carretera dura<br> en corva rapidíssima soptadament se
  pert.<br> La pols, com una cendra de malvestats, el vert<br>
  dels plàtans oficials cobreix de floridura.<br> Sovint passen
  feixugues carretes grinyolant<br> ab un pagès darrera qui,
  catxassut, ostiga<br> els bous ab un renec. Corvada en sa
  fatiga,<br> porta una mossa un feix de llenya, murmurant.<br> Y
  quan ha sonat l'hora d'abandonar l'estudi,<br> inesperada
  esclata, com infernal preludi,<br> la cínica gatzara dels
  mal-criats bailets.<br> La creu de terme s'obra de rocs
  caixalejada.<br> Y el Crist escarbotat, aparta la mirada<br>
  d'aquella mena d'homes tan bestials y frets.</p> <p>Com una boira
  passa l'enterro del albat.<br> Les filles de Maria porten la
  caixa blanca<br> guarnida ab campanetes cullides al veinat.<br>
  El dol, escàs y rígit, el llarc seguici tanca.<br> Devant, el
  capellà qui resa dignament.<br> Après, de les companyes la pàlida
  corrua.<br> Dels invisibles ciris la llumaneta nua<br> retalla
  com una ombra l'asserenat ambent.<br> Y encara una boirina de
  pols darrera el dol.<br> La creu de la parròquia duu penjarells
  de sol.<br> Y guaiten les poncelles obrint-se com un ull<br> de
  llàgrimes nocturnes calladament remull.<br> Saltironant
  minúscula, tritlleja la campana<br> soptada pel refrec de l'ànima
  germana.</p> <p><strong>Tragedia lluminosa</strong></p> <p>Sota una
  mitja volta ont s'hi rebat el sol,<br> hi ha el saferetx. Y
  l'aigua s'estén com un llensol<br> d'ondulacions molt lentes. No
  més qualques estones<br> com una pell tremola, sentint d'aquelles
  dones<br> qui renten, la caricia del foll pessigolletg.<br> Y
  tèrbola s'agita pel càlit saferetx.<br> Les dones son vermelles
  de colzes y de cara.<br> Tenen els ulls plorosos del vi de la
  gatzara,<br> mes implacables forguen dins l'aigua y ab
  enuig;<br> sembla, talment, que lluiten ab el llensol qui'ls
  fuig.<br> L'aigua s'ageu retuda de nou pel saferetx.<br>
  Enlleminida guaita, però, el carnal pantetg<br> dels pits qui
  sovint salten per sobre dels gipons<br> com d'opulent resclosa
  els màgics borbollons.<br> De sopte un bou s'acosta, atret pel
  remolí.<br> Esporuguides fugen les dones. Resta allí<br> el
  brau indòmit: guaita la gran escampadissa,<br> y, ab desconhort
  magnífic de mascle, gira al cel<br> els ulls de foc y exhala un
  perllongat bruel<br> qui ofega l'argentina, llunyana
  cridadissa.<br> Desprès la testa abaixa, s'acosta al
  rentador<br> y beu una glopada ab gran delectació<br> com si de
  l'aigua tèrbola cerqués en la virtut<br> la flamarada interna
  d'aquell botí perdut.</p> <h3 id="ii.-5">II.</h3> <p><strong>A la
  masia</strong></p> <p>Oh masia xacrosa y endolada!<br> si un dia
  fores diferent de tu,<br> per obra de natura transformada<br>
  tens la dolcesa de lo qu'es madur.<br> Ja la negror t'ha
  esdevingut daurada.<br> L'eura mitiga de ton caire el nu.<br>
  Floreixen les canals y la teulada.<br> A sota el ràfec l'aureneta
  hi duu<br> cavalls-de-serp y cuques argentines.<br> Comodament
  terregen les gallines<br> vora ta llar, profètic esperit<br>
  qui traspua de llum per tes esquerdes.<br> Demunt tes grogues
  feixes y les verdes<br> clapes de bosc, com elles t'ets
  vestit.</p> <p><strong>Posta arbitraria</strong></p> <p>Demunt la
  llar pairal<br> hi llengoteja el foc<br> qui ressegueix d'un
  soc<br> l'escorsa desigual.<br> A fora, esclata el xoc<br>
  suprem del temporal.<br> Sona confós el toc<br> de l'hora
  capvespral.<br> Quan les vaixelles tosques<br> reflexen a les
  fosques<br> el llengotetg qui mor,<br> la cuina llu
  clapada<br> com entre la brancada<br> llunyana posta d'or.</p>
  <p><strong>Rebost</strong></p> <p>Emblanquinat per dins,
  entrenyinat de fora,<br> com un convent exhala benèvola
  frescor.<br> En un recó la gerra que tapa un tovalló,<br> un
  àpat suculent fa somniâ avans d'hora.<br> Del embigat sospesos,
  graviten els pernils,<br> mostrant un d'ells la sana rojor d'una
  ferida.<br> Una fragància puja fins arrivâ a l'eixida,<br> d'un
  enfilall esplèndit irradiant de fils.<br> Una renglera innúmera
  de pans abonyegats<br> s'allarga vora el sostre. Reposen,
  admirats,<br> en un prestatge, els pots d'espessa
  confitura,<br> qui alternen ab formatges ullats,
  alabastrins.<br> Y, respirant la pols qui a flor de terra
  sura,<br> secretament dialòguen dos plàcits ratolins.</p>
  <p><strong>Cambra</strong></p> <p>Es tota emblanquinada com una
  cel·la y té<br> una finestra plena d'aufàbregues rodones.<br>
  Les aurenetes hi entren com unes papellones.<br> A un raig de sol
  fulgura un aigua-beneiter.<br> El llit pairal ostenta pletòric
  respatller<br> qui's dressa en la penombra discreta de
  l'arcova.<br> Y d'un armari de paret vessa la roba<br> una
  fragància antiga de boles d'aromer.<br> L'empostissat es net y
  llis. La calaixera<br> d'incrustacions d'ivori y d'eban
  ramejat,<br> com un altar major de poble reverbera;<br>
  guardant la palmatòria del combregar. Penjat<br> un vell trabuc
  s'empolsa. Y afinen de grogor<br> uns tristos goigs de Sant
  Isidro Llaurador.</p> <p><strong>Porxo</strong></p> <p>Es el raser
  mes dols de tota la masia.<br> De part de fora vistes, semblen
  cataus de fosca<br> les dues grans arcades fetes de pedra
  tosca.<br> En la pilastra una eura manyaga s'hi congria.<br>
  Esbatanat, contempla la mitgdiada augusta.<br> En la foscor
  ressalta, ja grisa, la barana<br> de castanyê: hi reposa
  l'immòvil sargantana<br> com una esberla fina de la meteixa
  fusta.<br> Les aurenetes volen entorn del embigat<br> ont
  tenen, de petites curull, el niu penjat.<br> Del ràfec qui, al
  devant, aeri's precipita,<br> despleguen les aranyes un prodigiós
  filat.<br> Y en un recó bucòlic, de testos enquadrat,<br> les
  mans sobre el gaiato, l'avi cap-blanc dormita.</p> <p><strong>Els
  pallers</strong></p> <p>Com una professó de genis tutelars<br>
  sobrixen, corpulents, de la pairal teulada<br> qui vora d'ells
  s'aplana humil y consagrada<br> per la fumera dels calius
  familiars.</p> <p>Jugant a fet s'hi encalsa l'innúmera
  mainada.<br> N'arrenca un brí llarguíssim un indolent
  pastor<br> y rosegant-lo hi troba recòndita dolsor.<br> Per
  entre el boll dispersa, terreja la llocada.</p> <p>Y son ventruts y
  guarden mitja cullita anyal.<br> Y una fragància deixen de palla,
  massa intensa.<br> Quan el mal temps arriva o quan l'hivern
  comensa,</p> <p>fulguren més aurifics al mitg del temporal.<br>
  Y'l masovê'ls acata com un esclau sumís<br> car son per ell les
  torres dels murs del paradís.</p> <p><strong>A la parella de les
  vaques</strong></p> <p>Oh parella pacífica, feinera!<br> la
  vostra testa s'ofereix al jou<br> qui recull la penjanta
  barballera.<br> La vostra qua displicent se mou.<br> El vostre
  front triangular es dur.<br> Brilla l'espai, de vostres ulls
  endins.<br> Vostres badius son molt oberts y fins.<br> En
  vostres banyes una corda lluu.<br> El vostre llom acarenat
  s'adressa.<br> De tant llaurar, desconeixeu la pressa.<br>
  Vostres mamelles un encuny de mà<br> serven, ja buides. Vostra
  pell es neta<br> y gastada pel tronc de la carreta.<br> Sou
  lentes y constants en trevallar.</p> <p><strong>Al fidelíssim
  ca</strong></p> <p>Oh fidelíssim ca<br> qui pagues les
  marfugues<br> del amo! cinc verrugues<br> t'enjoien. Al
  lladrar,<br> lladres tant fort y clar<br> y ab tanta
  bonhomia,<br> que'l teu lladruc desnia<br> un sentiment
  humà.<br> Soportes la mainada,<br> respectes la llocada,<br>
  dormites vora el foc,<br> convius ab tos col·legues,<br> els
  plats de cuina fregues<br> y no fas nosa enlloc.</p>
  <p><strong>El reial paó</strong></p> <p>Bell paó<br>
  radiant!<br> ets l'encant<br> del pastor.<br> Mostra,
  aurífic,<br> ton ventall,<br> geroglífic<br> devassall.<br>
  Per ta rara<br> petulància,<br> tens encara<br>
  l'elegància<br> que no sent<br> nostra gent.</p>
  <p><strong>L'horta</strong></p> <p>Ab la bellesa d'una mare
  forta<br> qui somrient alleta sa fillada,<br> ubèrrima,
  senzilla, dilatada,<br> sota el camí veinal reposa l'horta.<br>
  De presseguers dolcíssims clapejada,<br> exhala una frescor qui
  reconforta<br> y de sos camps la gradació variada<br> omplena
  el marc de la caiguda porta.<br> Els corriols l'esgaien
  fonedissos,<br> els reguerols, simètrics, l'atravessen,<br> les
  verdures hi ostenten un vert sà,<br> els margens ben cuidats
  formen pedrissos,<br> d'ocultes deus els regalims hi vessen<br>
  y s'hi rabeja un aire casolà.</p> <p><strong>El veinat<br>
  I.</strong></p> <p>Oh les petites cases del minuciós veinat<br>
  quiscuna ab un paller y un forn y la cisterna<br> ab una corriola
  y un canti abonyegat<br> y l'era qui de boll aurífic
  enlluerna!<br> Un corriol ondula per assolir-vos totes.<br> Els
  vostres cans el pas senyalen de la gent.<br> Teniu panotxes y
  rodells sobrers de botes.<br> Y l'aviram pastura
  desvergonyidament.<br> Les vostres feixes son minúscules,
  secanes.<br> Demunt dels enllosats hi dormen sargantanes.<br>
  Us enjoieu alhora de malves y llorer,<br> de romaní, de sàlvia y
  d'herba caixalera.<br> Y alguna de vosaltres es sota la
  noguera<br> com una aucella tímida qui fuig del esparver.</p>
  <p><strong>II.</strong></p> <p>Mes quan l'hivern impera, sou totes
  arraulides.<br> Els vostres cans no saben lladrar sino ab
  udols.<br> Quan es de nit dialoguen xibeques y mussols.<br>
  Filagarsades pengen les parres consumides.<br> Escaina per etzar
  la prematura lloca.<br> L'antic aroma d'herbes tè flaira
  d'estantís.<br> Es groc de les juntures l'humitejat pedrís.<br>
  D'un xiprer vert no mes l'ombra fatal us toca.<br> Quan d'una
  aubada freda l'intemperansa lluu,<br> us enrogiu de fret
  lleugerament galanes.<br> De vostres cuines ixen flairades
  casolanes.<br> De la finestra oberta ne penja un forc madur<br>
  qui branda ab les secretes cantúries de Nadal<br> y ab la forana
  audàcia del tràngol hivernal.</p> <h2 id="pastorals">Pastorals</h2>
  <p><strong>El pastor</strong></p> <p>El pastor vell sordeja del
  torb qui, udolador,<br> regolfa en les cingleres y pels cimals
  s'aplana.<br> Ab un encorvament de xacres y galvana<br> devalla
  pels dissaptes a provehî'l sarró.<br> El seu remat pastura tot
  sol per la carena,<br> y ell porta en la mirada la perennal
  visió.<br> Com un selvatge tímit s'amaga en un recó.<br> Y,
  endormiscant-se, aclama la vaca de llet plena.<br> Enfonsa la mà
  seca per l'àrit costellam<br> del gos d'atura. Parla no mes qu'ab
  la mainada<br> qui del sarró li pren, en rotllo vora el
  flam,<br> el floviol de boix, la fona ben trenada.<br> Y
  l'endemà, diumenge, se'n torna a la montanya<br> ab el sarró
  feixuc y una alegria estranya.</p> <p><strong>Entorn del
  òbit</strong></p> <p>Entorn del òbit de pollada alzina<br>
  trampelejant grinyolen els garrins<br> d'una rosada tremolô
  infantina,<br> blans y minúsculs com petits coixins.<br>
  Obstinats forguen, sens motiu, endins<br> l'humida terra qui els
  unglots els taca.<br> Llur borrissol té caires argentins.<br> Y
  quan els veu la corpulenta vaca,<br> maravellada, l'ample testa
  inclina,<br> y ells, aterrats, galopen bosc enllà.<br> La
  porcairola invàlida els domina<br> tractant-los com una ignocent
  joguina,<br> y mira els lloms flexibles llustrejar<br> sota
  l'escata de la pell albina.</p> <p><strong>A'l bany</strong></p>
  <p>Vora el bassal assoleiat<br> l'ànega passa atrafegada,<br>
  potes y bec d'un to daurat,<br> nèta com roba de bugada.<br>
  Gronxa feixuga, estarrufada,<br> sobre el tupit encatifat,<br>
  pomposament endiumenjada<br> ab son abric tornassolat.<br> Y
  les minúcies de sa prole,<br> sardanejant entorn la mole,<br>
  àvides forguen dins el llot.<br> Y, al invadir l'estany
  d'argent,<br> se deixen dur per la corrent<br> com unes bolves
  d'escardot.</p> <p><strong>Visió tardoral</strong></p> <p>En un
  decliu suavíssim, la prada, encara verda,<br> l'exuberància
  mostra de suculent pastura.<br> Les vaques s'hi rabegen ab
  l'herba a la cintura,<br> fregant ab les mamelles l'exuberància
  gerda.<br> Una pomera ostenta la soca ab una esquerda<br> del
  llamp, y dues branques socarrimades, mortes.<br> Mes son de
  tantes pomes les altres tres colltortes,<br> que besen ab les
  fulles els trèbols y l'userda.<br> Els penjarells qui branden,
  acurullats de pomes,<br> entre el fullatge brillen com ponentines
  bromes.<br> La copa's balandreja com femení ventall.<br> Y
  algunes pomes cauen com un aucell morent<br> qui, rodolant per
  l'herba, s'obra cami, talment.<br> Y tomben dins de l'aigua,
  perdent-se rec avall.</p> <p><strong>La càndida
  badella</strong></p> <p>Oh càndida badella!<br> com un segell
  sagrat<br> de ta nobilitat,<br> al front dus una
  estrella.<br> Ta vista s'esparpella<br> ab diafanitat.<br>
  Tremoles de novella<br> y saltes de bondat.<br> Y tens el morro
  encara<br> de llet materna moll,<br> que ja una dona rara<br>
  te penja arràn de coll<br> una feixuga esquella<br>
¡oh càndida badella!</p> <p><strong>Quaresma</strong></p> <p>Pregona
 la naixenta primavera<br> un gradual allargament del dia.<br>
 Del més intim recó de l'establia<br> tèbia s'enlaira una remor
 lleugera.<br> El fret agònic enutjat impera<br> trucant a les
 parets de la masia.<br> Al voltant de la llar, tota alegria,<br>
 somriu la joia en la mirada austera.<br> Penja d'un mur la vella
 de quaresma.<br> El jaio, qui'l rosari mena d'esma,<br>
 s'endormisca sovint. Una vegada<br> se redressa no més, y, ab veu
 cansada,<br> comensa el Pare-Nostre a Sant Martí<br> per que les
 cabres puguen ben bocquir.</p> <p><strong>El pla de la
 Calma</strong></p> <p>L'àrida calma ondula com un immens
 desert.<br> El sol, a frec de terra, com borralló s'hi pert.<br>
 El cel fulgura plàcit: s'estén per l'infinit<br> com nítida
 llacuna de cignes blancs. La nit<br> assotja avidament darrera les
 Agudes.<br> La lluna plena surt d'afraus inconegudes<br> y
 gesticula immòvil, sanguinolenta d'ira.<br> D'uns carboners
 apunta, cingles avall, la pira.<br> En la monotonia dels rasos hi
 pasturen<br> les solitàries vaques: de tant en tant s'aturen<br>
 y exhalen un bruel de cara a l'establia<br> llunyana. D'una boira
 minúscula's desnia<br> la tremolor. De cabres, ovelles y
 crestats<br> alhora s'acorruen per entre els espadats<br>
 pacífiques remades. La polsaguera immonda<br> ab sa farum de llana
 la comarcada inonda.<br> Y, en mitg del remolí, brassegen els
 pastors,<br> y xiulen de les fones els rocs udoladors<br> qui a
 voltes cama-trenquen o escapsen qualque banya<br> ja consentida.
 Aborden ab alegria estranya<br> de subaltern els cans d'atura
 mal-carats.<br> Mes per demunt l'insòlita negror dels
 espadats<br> y de la vasta calma de serenor divina,<br> la Creu
 de Matagalls perdura gegantina.<br> Y les remades salten, rostos
 avall, de dret.<br> De Coll-Pregón arriven soptadament al
 net.<br> El sol ja s'ha perdut. La llum s'ha fos. La lluna<br>
 s'ha tota esblanquehit y perfilat com una<br> donzella a qui
 l'edat torna gentil, prudent.<br> Y la corona tot l'estol del
 firmament.<br> Ja envolten el corral de sinuós teulat.<br> Ja'l
 remat es a dins. La porta s'ha tencat<br> y pel llindar balder
 traspua el color groc<br> que escampen els tions des de la llar de
 foc.</p> <p><strong>Cinegètiques</strong></p> <p>Contemplant el
 cider<br> Oh placidesa de romandre<br> en la barraca, ab
 l'escopeta<br> disposta sempre en la mà dreta,<br> y en l'altra
 mà, caient de mandra<br> qualque volum d'André Chenier!<br>
 Sempre a l'aguait, quatre o cinch hores,<br> la vista erranta per
 les vores<br> y per les branques del cider,<br> l'aurella atenta
 a la cridòria<br> dels gaigs! La flauta d'una merla,<br> de tan
 propera, fa estremir.<br> Un espetec canta victòria…<br> Tomba
 una griba qui s'esberla<br> de caure, ubèrrima, al camí.</p>
 <p><strong>Guatlla captiva</strong></p> <p>Canta la guatlla
 blat-segat<br> per entre el ségal. Y peona<br> balandrejant-se.
 No s'adona<br> de que al demunt hi té'l filat<br> com un subtil
 entrenyinat<br> qui refregant per les espigues<br> fa temoregues
 les formigues.<br> Sona un botet precipitat.<br> De sopte una
 ombra li sorgeig<br> manotejant amenassanta.<br> Arrenca el vol
 y, ja captiva,<br> sent qu'una grapa l'oprimeix…<br> Una altra
 guatlla encara canta<br> y una altra vola fugitiva.</p>
 <p><strong>Fallida</strong></p> <p>En un mitgdia gris de tòrrida
 bavor,<br> per entre el blat-de-moro d'envidriades fulles,<br>
 ab una gran pallola comprada a un segador,<br> ab les ulleres
 fosques y ornat ab les despulles<br> d'una sotana esquàlida, passa
 el Sr. Rector,<br> vers els rostolls qui marquen la ratlla dels
 amprius.<br> Ja dins l'amagatall, aclama les perdius<br> ab les
 polifonies d'un escotxinador.<br> Ja un perdigot respòn, de zel
 adalerat.<br> D'una volada 's llensa al mitj del blat segat<br>
 y, al cim d'un còdol, guaita escotxinant rebent.<br> El bon Rector
 somriu de goig infantilment<br> y quan repara qu'es propicia
 l'ocasió,<br> el perdigot ja vola vers un parany millor.</p>
 <p><strong>Els serradors</strong></p> <p>Les rabassudes aixes,
 l'escardalenca serra<br> y les destrals de mànec d'alzina esbelt y
 llís<br> en escampall de fi de festa son per terra.<br> Y sura
 un grat perfum de llenya voladís.<br> Y l'herba de la prada
 grogueja del aixut<br> clapada arreu ab cercles d'una foguera
 estinta.<br> Del xarracar monòton afina l'atrahut.<br> Entre les
 vores passa el riu com una cinta.<br> Els serradors aixequen
 rectangulars pilons<br> de llates y quadrats, de posts y de
 taulons.<br> La gràcia de les corves qui omplien la
 boscúria,<br> les saves ab l'empenta del vi d'una centúria,<br>
 tot dorm en els anònims pilons acurullats,<br> de geomètrics
 caires y sostres alternats.</p> <p><strong>El molí</strong></p>
 <p><strong>I.</strong></p> <p>Tot el molí trontolla del aigua qui,
 brunzenta,<br> fa rodolâ'l ciclopi rodet de cor d'alzina.<br>
 Pel carcabar xocant ab esplosió argentina,<br> s'escorra per les
 negres llambordes opulenta.<br> Y roda al seu impuls l'oculta
 ferramenta<br> ab infernal estrèpit. La filoseta dansa.<br>
 Brunz el feixuc volant qui, ben collat, descansa<br> en l'arbre
 incommovible qui tot l'impuls regenta.<br> De la sotana immòvil
 broten esquitxs de foc.<br> El molinê, ab ulleres, d'una altra
 mola pica<br> els reguerols simètrics, més obstinat que'l
 roc.<br> Al marc d'un finestrò un vidre fès repica.<br> Y en un
 prestatge salten, ab folla tremolor,<br> sis plats, una sopera,
 dos cantis y'l porró.</p> <p><strong>II.</strong></p> <p>Y'l
 moliner, deixant la tasca pacienta,<br> aboca altra quartera de
 blat a la tramuja,<br> de blat lluent y fresc com un varal de
 pluja<br> qui's fon al xuclador del canalot. Rebenta,<br> la
 mola se'l ne du y, ab una giravolta,<br> l'escampa sota seu,
 frenètica el tritura<br> y raja el blat d'avans, tornat farina
 pura,<br> entre el xerricament d'una eternal absolta.<br> El
 moliner linfàtic, per escalfar la sang,<br> enfonsa arràn
 d'aixella el bras a la farina<br> y'n treu una grapada y escampa
 la polsina<br> y, emblanquinat, sorgeix com un atleta. Blanc<br>
 té'l borrissol dels brassos, les celles y la testa…<br> Per tot
 sembla que hi hagi passat una congesta.</p>
 <p><strong>III.</strong></p> <p>Y semblen les trenyines subtils
 carmells de glas.<br> Tots els relleus son blancs. Nevades son les
 tanques.<br> Els sacs traspuen pols. Y les parets son
 blanques<br> demunt la sutzetat del fum qu'hei ha romàs.<br> La
 molinera té nevat el prim del nas.<br> Y duu'ls cabells albins com
 una cortesana.<br> Y té una flor de neu en cada galta blana.<br>
 Y aixeca boires pàlides ab l'aire de son pas.<br> La resignada
 cara, de perfecció, palpita.<br> Ressalta l'azebetge dels
 concirosos ulls<br> qui del espai anyoren la compassió
 infinita<br> y d'una vaga pena d'amor semblen remulls.<br> Y en
 les convexitats del ventre maternal<br> fulgura la nevada polsina
 d'un cimal.</p> <p><strong>IV.</strong></p> <p>A fora hi ha la
 calma, la clara transparència<br> ont floten els murmuris y les
 boirines d'or.<br> Dins un bassal s'esplaia, marmòria,
 l'opulència<br> dels ànecs y les oques ab monorrítmic chor.<br>
 Les sommogudes gleves qui envolten l'ampla soca<br> qui dels
 pigots fou víctima y ara ageguda cruix,<br> pletòrica esgarrapa la
 previsora lloca.<br> Quan troba la becada color de rosa,
 cluix,<br> y en boira escampadissa hi acuden els petits<br> qui
 trampelegen, àvits de pellucar quelcom.<br> Al seu entorn pululen
 marietes y mosquits,<br> cavalls-de-serp vinguts d'un amagat
 tocom.<br> Y aflotonats cimbregen, ab corpulències balbes,<br>
 els rengles de pollancres, els freixes y les albes.</p>
 <p><strong>Els carboners</strong></p> <p>Els carboners son negres
 com infernals titans<br> y en la negror dels rostres fulgura el
 blanc dels ulls<br> y una filera indòmita de dents com uns
 esculls.<br> Son mal-carats y guaiten la gent com uns
 infants.<br> En rotllo vora el plàcit remor de la foguera,<br>
 conversen del ofici tant profitós avans,<br> y mentres fan
 deu-hores calents de peus y mans,<br> ompla el bailet dos cantis
 ab aigua de riera.<br> Al arrivar la nit, se'n van a la
 barraca<br> y, aflotonats demunt el jas de la fullaca,<br>
 furtivament contemplen el poble llunyedà,<br> y quiscún d'ells hi
 troba sa dèbil llumaneta.<br> Y pensen en la dona qui'ls té la
 roba neta<br> y'ls hi ofereix les dolses primícies del
 quintar.</p> <h2 id="poema">Poema</h2> <blockquote> <p>Ed ecco un
 lustro subito trascorse da tutte parti per la gran foresta.</p>
 <p>Dante.</p> </blockquote> <p><strong>Preludi</strong></p> <p>
 (Parla el poeta:)<br> Mirant el bosc ab persistència<br>
 m'esdevé'l temps eternitat<br> y se'm transforma
 l'existència<br> en un llarc somni improvisat.<br> Y tot jo
 quedo obsessionat:<br> el bosc se'm torna pròpia essència<br> y
 de mon jo la conciència<br> se fon dins l'ampla immensitat.<br>
 Y veig els arbres per dins meu,<br> y les arrels veig dins la
 terra,<br> veig les entranyes de la serra,<br> veig els cimals
 sota la neu.<br> Y al fons de tot m'hi veig a mi<br> guaitant
 dins meu el bosc lluhir.</p> <p><strong>Génessi</strong></p>
 <p>Plau-me vagar per la boscúria sol,<br> lluny de poblat y fora
 de camí,<br> obrint-me jo mateix un corriol<br> qui's tanca
 apenes ha servit per mi.</p> <p>Car la mare natura es
 indulgent<br> y als qui la cerquen al filial orgull,<br>
 lluminosa se'ls fa a l'enteniment<br> y'ls deixa el cor de casta
 unció remull.</p> <p>No hi van aixís els homens de ciutat<br> qui
 sols la cerquen per fressats camins.<br> Mes tampoc se'ls hi
 mostren la vritat<br> y la bellesa qu'hi reposen dins.</p> <p>No
 hi he sentit pas mai l'isolament<br> de la boscúria en els secrets
 obscurs,<br> no mes aquell suau deseiximent<br> de les ciutats y
 dels negocis llurs.</p> <p>Car la selva no es com un cementir<br>
 ont regna el xuclament de la buidor.<br> Es com el verb de
 misteriós respir<br> ont de l'essència impera l'atracció.</p>
 <p>¡Oh de la selva concepció integral!<br> La terra, en un excés
 de plenitut,<br> al foc de la paraula divinal<br> esbategà en
 l'immensa solitut.</p> <p>Y d'ones ab concèntrics remolins,<br> de
 les arrels l'enigma sorprengué.<br> Y's prodigà com els ciclons
 marins<br> de troncs variats en abundós planter.</p> <p>Y'ls
 troncs, ab llur empenta de gegants,<br> s'allargaren en branques y
 rebrots,<br> subtilisant-se en fulles elegants<br> qui
 s'agitaven trèmoles com mots.</p> <p>Y'ls mots se desprengueren a la
 fi,<br> d'ales vibràtils en voluble estol,<br> y per volta
 primera s'estremí<br> l'espai al ritme de llur màgic vol.</p>
 <p>D'aleshores que'l bosc purificant<br> xucla de terra el delicat
 perfum,<br> y té pels cors son admirable encant<br> y pels
 esguarts sa misteriosa llum.</p> <p><strong>Oriental</strong></p>
 <p>Com una eterna emanació de Brahma<br> Aditi fecondíssima's
 dilata<br> y en l'anorreament de son nirvana<br> de Surga beu en
 la soperba tassa.</p> <p>Sa pell morena que Savitri imflama<br>
 prompte adquireix tonalitats daurades<br> y'ls bells Maruts en son
 halè cavalquen<br> y en sos replecs s'oculten els Rakchases.</p>
 <p>Y Aditi jau en sa nuesa plàcida<br> que vetlla dia y nit Varuna
 casta,<br> y a cada part es més feconda mare<br> y aumenta
 ensemps de plenituts y gràcia.</p> <p>N'es tan replena de vital
 ufana<br> que de sos pits torrents de llet regalen<br> y en el
 mar de sa llet esdevé blanca<br> y corpulències tropicals s'hi
 banyen.</p> <p>En la magnificència sobirana<br> de sos cabells qui
 tomben en cascates<br> nien reptils y aucells de totes
 castes<br> y dels Asures les legions s'hi encalsen.</p> <p>Y
 Brahma's mira en la nuesa plàcida<br> de la feconda Aditi, car
 n'es pare,<br> y troba l'unitat en el nirvana<br> de ses
 emanacions multiplicades.</p> <p>Y s'estremeix de complascència
 tanta<br> que vibra l'univers en ses entranyes<br> com al fugir,
 d'un llargandaix, la mare,<br> vibren els pits sota la tela
 blanca.</p> <p>El més potent y filosop dels ratges<br> es una
 bolva del respir de Brahma<br> qui en els cabells d'Atili al
 emboscar-se,<br> se pert de nou dins l'unitat sagrada.</p> <h2
 id="pagana">Pagana</h2> <p><strong>I.</strong></p> <p>La forsa y la
 bellesa<br> lluytant engendren el dalè;<br> la forsa luxuriant
 ab la mirada opresa<br> y la bellesa ab un perfum serè.</p> <p>Els
 faunes son la forsa<br> de les arrels y'ls troncs, brutal,<br>
 qui plora regalims de sava per l'escorsa<br> ab un deliqui
 horriblement sensual.</p> <p>Les nimfes son la gràcia<br> dels
 papellons multicolors<br> qui, mentres al etern voler de Zeus
 plàcia,<br> coronaràn les testes dels Amors.</p> <p>Els faunes son
 l'imatge<br> dels grans penyals abonyegats<br> qui, reclinant-se
 al pit de la terra selvatge,<br> coven de llops cataus
 inesplorats.</p> <p>Les nimfes son les blanques,<br> flonges
 escumes de les deus<br> y'ls cèfirs indiscrets qui amanyaguen les
 branques<br> ab un eròtic xiuxiuetg de veus.</p> <p>Els faunes son
 el signe<br> del mascle etern, l'indòmit boc,<br> ab els llavis
 humits d'una bromera indigna<br> qui'ls regalima com retràctil
 moc.</p> <p>Les nimfes somrosades<br> son l'etern femení, bell y
 caigut,<br> y brillen en l'espai, soltes y arrahimades,<br> ab
 un engronxament de lassitut.</p> <p>Els faunes luxuriosos<br>
 cerquen les nimfes incitants<br> y perseguint-les folls s'hi
 arrapen llefiscosos,<br> afalagant-les ab grolleres mans.</p>
 <p>Del bosc les maravelles<br> son el palau de l'inquietut<br>
 y, de l'orgia als crits, ressonen totes elles<br> com la sonora
 caixa d'un llahut.</p> <p><strong>II.</strong></p> <p>Morta decau la
 festa<br> tombant dels faunes bicornuts<br> al pes de la
 disbauxa la maliciosa testa,<br> closos els llavis de gatzara
 muts.</p> <p>Y dins la calma augusta<br> la flauta sona del gran
 Pan<br> ab una entonació melòdica y robusta.<br> La fidel Echo
 vibra al ressò del cant.</p> <p>Y dura l'armonia<br> fins qu'un
 orgíac baladretg<br> trenca la nova calma al culminar
 mitgdia.<br> De Dionisos passa el festiu cortetg.</p> <p>Y resta
 Pan, sospesa<br> la sacra flauta encara als dits,<br> boca-badat
 y erranta la vista ab la palesa<br> recansa d'Echo de granítics
 pits.</p> <p>Y quan se fon, perduda,<br> la delirant
 profanació,<br> declina el jorn esplèndit, y'l bosc, com una
 druda,<br> sinistrement espia en la foscor.</p>
 <p><strong>III.</strong></p> <p>Declina el jorn magnífic<br> y ab
 el cap-vespre adolescent<br> passen lleugeres cabres, seguint el
 boc prolífic<br> qui flaira el rastre ab sensual esment.</p> <p>Y
 Príap va al darrera,<br> d'àuries abelles coronat,<br> arràn de
 gola ab una monòtona ranera,<br> y ab el gran nas de plètora
 morat.</p> <p>Feixuc com una garba<br> segueix darrera,
 emperesit,<br> en cada roc minúscul sotraguejant la barba<br>
 demunt la pètria ostentació del pit.</p> <p>Enlaira, oscada y
 nua,<br> com un trofeu amenassant la fals,<br> quan s'entreté,
 cansada, la sedejant corrua,<br> avans d'empendre novament
 l'encals.</p> <p>Vers l'ombra qui convida<br> cabriolejant fuig el
 remat.<br> Ab un gran gest d'imperi, la druda malehida<br>
 mostra son jas soperbament parat.</p> <p><strong>IV.</strong></p>
 <p>Y mentres en la calma de l'humitat nocturna<br> s'hi dilueix la
 tèbia frisansa sexual,<br> del cel presideix Hècate, severa y
 taciturna,<br> de la vetusta maga l'evocació espectral.<br>
 Devalla fins al antre del ignorat coval<br> y aspecta la cruenta
 labor del malefici<br> y, trepitjant la víctima tombada en
 sacrifici,<br> sospesa les entranyes ab fruició letal.<br> Y
 mentres en la calma de l'humitat nocturna<br> s'hi dilueix la
 febra del goig generador,<br> del cel presideix Hècate com sideral
 espurna.<br> Y, en tant que d'ella aparta l'eròtica remor,<br>
 dels grans udols agònics la tràgica estridència<br> ab un somrís
 acull de freda complacència.</p> <h2 id="cicle-forestal">Cicle
 forestal</h2> <p><strong>Síntesi</strong></p> <p>Oh anònimes
 llegendes d'aroma mitgeval<br> qui en vostre detallisme senzill y
 pintoresc,<br> tancaveu l'aspra essència d'un món
 cavalleresc<br> amic de les tenebres, devot de l'ideal!<br>
 Quelcom de primitiu, quelcom de sepulcral<br> nodria aquell món
 mitg romànic, mitg tudesc<br> ornat ab l'ignocència, la nuditat
 d'un fresc,<br> o ab la feixuga pompa d'antic castell feudal.</p>
 <p>Creixia per demunt del burc la catedral<br> com una aspiració
 magnànima y subtil.<br> Floria en els vestits la joia de
 l'abril<br> entorn de la severa caputxa monacal.<br> Baixaven
 del recòndit imperi del Sant Graal<br> els cavallers invictes de
 cara jovenil.<br> Planava la feixuga pahura del any mil<br> com
 una esgarrifansa de l'ànima immortal.</p> <p>Per l'obrador petit
 bregava el menestral,<br> somreia l'infantina dins un ambent de
 mesc,<br> trincaven en la sala les copes del refresc,<br> temien
 les corones l'enuig pontifical.<br> Ab prèdiques omplien la plassa
 rectoral<br> els frares del Roser, de pur catalanesc.<br>
 Aparellats trescaven els fills de Sant Francesc<br> y s'estremia
 el born del gran combat campal.</p> <p>D'eix món policromat la nota
 desigual<br> clamava ab estridències de sana joventut<br> qui
 s'agitava sota la gran decrepitut<br> de la boscúria excelsa,
 d'imperi universal.<br> Dins els feréstecs àmbits del temple
 forestal<br> creixien les hermites flairoses de virtut<br> y de
 la creu de terme fugia esma-perdut<br> el gran estol macàbric de
 l'esperit del mal.</p> <p><strong>Els penitents</strong></p> <p>Dins
 la caverna al bosc perduda<br> fan penitència els penitents.<br>
 Els baixa un àngel la beguda.<br> Pugen a Deu llurs
 pensaments.</p> <p>Un cap de mort es llur breviari<br> ont hi
 contemplen fit a fit<br> el geroglífic llegendari<br> per la
 meteixa mort escrit.</p> <p>Humils enfonsen mans y rostre<br> de
 l'aspra terra dins el fanc<br> y de la cova fins el sostre<br>
 esquitxs arriven de llur sang.</p> <p>Els llops els donen el bon
 dia<br> y les guineus la santa nit<br> y cada aucell els hi
 aparia<br> ab una brossa el jas del llit.</p> <p>Dins la caverna
 solitària<br> fan penitència els penitents,<br> y a Deu
 endressen llur pregària<br> enamorats y macilents.</p> <p>Parlen
 no mes qu'ab llur presència.<br> Llur pell ja sembla un
 pergamí<br> ab les grogors de l'abstinència,<br> ab les arrugues
 del patir.</p> <p>Ja no s'arrapen voluptuosos<br> els ulls aixuts
 de tant plorar:<br> son transparents y lluminosos<br> de la
 claror qu'a dins hi ha.</p> <p>Treuen llurs galtes la florida<br>
 d'una recòndita vesllum<br> qui mostra be no es estingida<br> la
 flama interna que'ls consum.</p> <p>En la boscúria centenària<br>
 fan penitència els penitents<br> y ab la virtut de llur
 pregària<br> deixen els boscos ignoscents.</p> <h2
 id="trilogia-femenina">Trilogia femenina</h2> <p><strong>I.
 Fades</strong></p> <p>Quan l'apacible aubada entre les fulles<br>
 allarga els dits qui en la buidor tremolen<br> y enriqueix la
 boscúria endormiscada,<br> ab els detalls de la policromia,<br>
 floreixen dins el benestar dels àmbits<br> imperceptibles
 vibracions eròtiques<br> y, ab un esboirament mes atractívol<br>
 que la meteixa realitat, somriuen<br> boscúria enllà les
 temptadores fades.<br>
¡Oh les tímides fades! Son la gebra,<br> son la neu, son el glas,
 son la blancura,<br> feta carn impalpable y somrosada.<br>
 Floten llurs trenes indolents y mostren<br> l'aurífic guspiretg de
 les espigues,<br> de la rosada matutina l'iris.<br> Tenen
 l'esguart d'unes blavors estranyes,<br> com les del cel,
 enlluernadores, pures,<br> com les dels gorcs, hipòcrites,
 sinistres.<br> Els llavis son com pètals de rosella<br> de tant
 vermells, tan delicats y trèmols.<br> Y s'arquegen llurs brassos
 selectissims<br> com d'una gerra cenyidores anses.<br> Y son els
 pits com dues fonts de nèctar<br> qui degoten suaument. Les
 papellones<br> hi volen al entorn enlleminides<br> formant com
 una boira escabellada<br> qui de les fades la cintura oculta<br>
 deixant veure no mes l'esquisidesa<br> d'uns peus rosats qui
 demunt l'herba floten.</p> <p>¡Oh les trèmoles filles de
 l'aubada,<br> netes del sol, amigues de l'escuma,<br> qui
 dominen la selva ab la potència<br> de llur gran timidesa
 femenina!<br> Es llur potència llur meteixa gràcia,<br> y
 aquella carn tant lluminosa y buida,<br> y aquell halè tant fresc,
 tant aromàtic,<br> y aquell mirar darrera un vel de
 llàgrimes.<br>
¡Oh'l foc de llur presència! Elles, les tímides,<br> les qui d'una
 ombra, esporuguides, fugen,<br> encisen els pastors de cor de
 roca<br> y ab llurs peuets trepitgen els gaiatos<br> y de tocar
 en el floviol aprenen<br> a frec meteix dels babejosos
 llavis…<br> Y'ls braus pastors de cor de roca obliden<br> els
 remats llurs y el jas de llurs barraques<br> y apedreguen irats el
 gos d'atura<br> per que, fidel, no'ls hi seguesca els passos<br>
 quan ells segueixen, bosc endins, les fades.</p> <p><strong>II. Les
 bruixes</strong></p> <p>Al punt de mitja-nit l'espai s'ompla de
 bruixes<br> ab els esguarts, de sòn vermells com les
 maduixes<br> passat el Juny. Sorgeixen del fons de les
 esquerdes<br> de penjarells vestint com de trenyines verdes.<br>
 Y ab els cabells humits dansen al clar de lluna,<br> ab els
 cabells anèmics com algues de llacuna.<br> Vora els camins deserts
 s'arremolinen llordes<br> y un esvalot retruny de riallades
 sordes<br> qui als vianants esglaien. S'encalsen afollades<br>
 rostos avall, cercant les aigues encalmades<br> dels gorcs, d'ont
 a les vores, horribles se despullen.</p> <p>Ab quin deliqui's
 gronxen! Ab quin platxeri's mullen!<br> De ventre amunt sobrixen,
 folgant per les onades,<br> les filles de la lluna. Son velles y
 xuclades<br> com un manyoc d'arrels. Els caires de llurs
 nines<br> mostren el brill metàlic d'unes fulgors felines.<br>
 Y'ls pits els hi sacsegen, a cada sotregada,<br> com pellingots
 inútils. La dura carcanada<br> dels geps, apunta sota la pell
 negra y tivanta.<br> El nas inverossímil, ressec. La fas
 penjanta.<br> Les galtes enfonsades. La llengua viperina<br>
 sortint de l'ample gola com una llarga espina.</p> <p>¡Oh les
 malignes bruixes, frenètiques y velles,<br> qui en la foscor
 s'empaiten ab bots y tamborelles!<br> Al vianant aborden com una
 allau canina<br> ab els unglots fendent la boira vespertina.<br>
 Y'l vianant poruc no sab si's pampelluguen<br> sos ulls esbadocats
 o si les bruixes juguen.</p> <p>¡Les bruixes! la potència de l'ombra
 taciturna,<br> l'esgarrifansa tètrica qui ab ales d'au
 nocturna<br> se llensa al cor del home, deixant-hi la basarda…</p>
 <p>Bell punt l'aubada nova discretament esguarda,<br>
 s'encalafornen súbites en llurs cataus de roques<br> y dins les
 més petites esquerdes de les soques<br> baumades, ont hi tenen,
 quiscuna, jas y estable<br> y alquímies, ont aprenen de llur
 compare el diable<br> y ont passen el sant día barbotejant
 rebeques<br> o immòvils y callades com rengle de xibeques.</p>
 <p><strong>III. Les paitides</strong></p> <p>¡Oh les paitides
 decadentes<br> flor de l'escuma capvespral<br> qui de les tardes
 macilentes<br> decoren l'urna sepulcral!</p> <p>Brollen de l'aigua
 qui destila<br> pels fontinyols a regalims.<br> Tenen l'aroma de
 l'argila<br> y la mirada dels abims.</p> <p>Son glacials y son
 malaltes<br> d'un excessiu esllanguiment.<br> La palidesa de
 llurs galtes<br> beu l'humitat del firmament.</p> <p>Son
 porcellanes transparentes<br> d'un tò verdós y esgroguehit,<br>
 les qui salmegen, displicentes,<br> ab un remor indefinit.</p>
 <p>La cabellera els baixa llisa<br> sumisament y llargament,<br>
 y les perllonga y feminisa<br> y les poleix complidament.</p>
 <p>Llur cara es fina y estirada.<br> Al coll esbelt y
 nacarat<br> de cada orella l'arrecada<br> devotament li fa
 costat.</p> <p>Deliquescents estalactites,<br> pengen els pits en
 la buidor<br> y de rosades infinites<br> ploren els fils ab
 tremolor.</p> <p>Y encar oscila a cada banda<br> un bras
 llarguíssim y desprès<br> com penjarella de garlanda<br> qu'ha
 descenyida el propi pes.</p> <p>Y les falgueres les coronen<br>
 y'ls arrelams desconeguts<br> les amanyaguen y apetonen<br> com
 uns tentacles diminuts.</p> <p>Mes dels bassals la
 transparència<br> deixa entreveure ab art subtil<br> d'aquelles
 formes l'excel·lència<br> com una qua de reptil</p> <p>qui, en
 espiral recargolada,<br> palpa, lasciva, les parets<br> fins
 encauar-se en l'irisada<br> gruixa de llim y de palets.</p> <p>¡Oh
 les paitides decadentes<br> d'un hibridisme esdevingut,<br>
 ombres qui lluen macilentes<br> del jorn qui fina en la
 quietut!</p> <p>Son la florida malaltissa<br> d'un estrabisme
 germinal,<br> son d'un inquiet cervell qui frissa<br> la
 sospirada vertical.</p> <p><strong>El diable</strong></p> <p>El
 diable de la selva es vert<br> y cap-viu com un llargandaix.<br>
 Escanya l'aucellet qui naix.<br> Amoixa l'escorsó llibert.<br>
 Espia, arrupit y despert,<br> y mormora de baix en baix.<br>
 Trevalla més que cap bastaix,<br> mes dins de la selva s'hi
 pert.<br> Escomet a les porcairoles<br> y entabana els joves
 pastors.<br> Es amic de les xerinoles.<br> Ressegueix les festes
 majors.<br> Tasta el pa moresc y'l vi vert,<br> mes dins de la
 selva s'hi pert.</p> <h2 id="cristiana">Cristiana</h2>
 <p><strong>I.</strong></p> <p>Magnifica al Senyor la gran
 boscúria<br> obrint-se com un temple gegantí<br> ornat ab els
 trofeus de la vellúria<br> y'ls emblemes ocults de l'avenir.<br>
 Els vents qui hi passen ab callada fúria<br> les orgues ideals fan
 estremir<br> y plana llur feréstega cantúria,<br> mística y
 sòbria com un res llatí.<br> Y dels troncs les honrades
 fesomies<br> somriuen al fullatge de les voltes<br> d'ont pengen
 irisades tremolors<br> qui en la infinita suavitat dels dies<br>
 ab les bolves de llum brillen revoltes<br> formant alegories de
 colors.</p> <p><strong>II.</strong></p> <p>Magnifica al Senyor la
 gran boscúria<br> en espirals de místiques olors,<br> perdent-se
 tota feminal luxúria<br> de l'incorrupta llenya ab les
 sentors.<br> No es el plaer qui enganyador convida;<br> es Deu
 qui hi parla car l'instint regeix.<br> Per xo la selva es una font
 de vida<br> que cap concupiscència enterboleix.<br> Per xo en
 eterna joventut perdura<br> y esdevé mare, conservant-se
 pura,<br> y ses amors son castes y fecondes.<br> Deu, qui ho fa
 tot ab ordre y ab mesura,<br> posà de l'equilibri la dolsura<br>
 als brots mès alts y a les arrels més fondes.</p>
 <p><strong>III.</strong></p> <p>Magnifica al Senyor la gran
 boscúria<br> car del Senyor les maravelles canta<br> ab les
 notes vibrants de la cantúria,<br> del ritme intern ab l'armonia
 santa.<br> Canta el poder qui en ses arrels traspua,<br> la
 bellesa qui engendra sa armonia,<br> l'amor qui alades multituts
 congria,<br> la Trinitat que en símbols perpetua.<br> De la
 natura en el castíssim pit,<br> sembla talment una esmeragda
 fina<br> reflectint les blavors de l'infinit.<br> Y'l Senyor
 s'hi enmiralla embadalit<br> y al home de ciutat li
 crida: –¡Vina!–<br> Y frega l'esmeragda ab el seu dit.</p> <h2
 id="les-grans-desolacións-de-la-natura">Les grans desolacións de la
 natura</h2> <p><strong>I.</strong></p> <p>Dins la blavor
 tranquila<br> d'un cel immaculat<br> al flanc de l'espadat<br>
 una turgència oscila.<br> Y tomba ab cruixedera<br> de faigs, y,
 feta allau,<br> com un ossari ajau<br> la gran verdor
 primera.<br> Mes, com flexibles joncs,<br> sobrixen dels grans
 troncs<br> caiguts y recoberts<br> de seca molsa grisa,<br>
 els tanys de pàlits verts<br> y d'alba tija llisa.</p>
 <p><strong>II.</strong></p> <p>La selva milenària s'es
 cremada.<br> Ni un tronc en peu les flames han deixat.<br>
 Talment l'ira divina hi es passada<br> en el corcer de
 l'impetuositat.<br> S'aixeca la sinistra fumerada<br> de les
 runes que'l foc ha respectat<br> en espirals de freda
 magestat<br> encresponant el blau de l'estelada.<br> El sol
 vetlla l'horror d'aquelles cendres<br> ab una llum qui aumenta
 llur tristura.<br> Mes sota el càstic qui, fatal engendre's,<br>
 y que'ls pagesos miren ab pahura,<br> al cor meteix d'aquella
 terra dura,<br> s'infla el llevat de les boscúries tendres.</p>
 <p><strong>III.</strong></p> <p>Ja pels fondals ressona l'etern
 destralejar<br> y tomben els pollancres en comunal estiva,<br>
 vora els camins blanqueja la fusta encara viva<br> y cremen les
 alzines en el fumós altar.<br>
¡Oh bosc! t'es arrivada la mort definitiva.<br> Prou els abets la
 senten, impàvits, avensar,<br> ab una involuntària compassiò
 aflictiva<br> vers la fageda tímida que veuen tremolar.<br> De
 ton sagrat misteri s'haurà perdut l'encís<br> y esdevindrà la
 serra com un sepulcre llis,<br> y'l sol, ab un esclat de venjatiu
 menyspreu,<br> demunt les teves soques proclamarà la guerra,<br>
 y estroncarà les fonts y assolarà la terra<br> y aixafarà l'humana
 copdicia sota el peu.</p> <h2 id="excelsior">Excelsior</h2>
 <p><strong>Comiat</strong></p> <p><strong>I.</strong></p> <p>Adeu,
 Montanya d'Amethystes<br> y de les màgiques virtuts!<br> De tos
 fondals inconeguts<br> n'he tret primícies noucentistes.<br> Mes
 ja fulguren dèbils, tristes,<br> les acavalles de mon cant.<br>
 Per tos secrets, mercadejant,<br> planen copdícies jamai
 vistes.<br> Tota'm penetres cor endins.<br> Y mos confins son
 tos confins.<br> Y tot mon cor batega ab tu.<br> Y ab tes
 fulgors mon esguart lluu.<br> Mes a la fí la visió mor,<br> feta
 un indigne grapat d'or.</p> <p><strong>II.</strong></p> <p>¡Adeu
 eternament, Montanya mia!<br> Ja no seré per tu lo que soc
 ara.<br> Darrera un dia empeny un altre dia.<br> Mai mes la veu
 del cor tindré tant clara.<br> Y es que del temps l'intemperansa
 avara<br> ja en mi llunyanes senectuts congria.<br> Y es que
 dins la meteixa poesia<br> batega forta la mudansa encara.<br>
¡Adeu eternament! La joventut<br> te deixo com macàbrica
 penyora.<br> Al esborrar-te avui de mon escut,<br> mon cor fidel
 com un infant t'anyora.<br> M'empeny d'una aura nova el dols
 embat.<br>
¡Siga, oh Montseny, com era ab tu, sortat!</p>
 <p><strong>III.</strong></p> <p>¡Oh Beatriu eterna! ¡Oh poesia
 santa!<br> De la natura deixo el cercle, y, admirat,<br> te
 trovo com un àngel de clara llum ornat<br> qui espera, dret
 encara, al vianant qui canta.<br> Volem a un altre cercle. Fulgura
 esmeragdina<br> com una estrella pàlida la porta qu'he
 deixat.<br> Ja se'ns-e'n obra un altra com un rubí ensagnat<br>
 qui tanca el cercle màgic d'una ciutat llatina.<br> Y encar per
 les altures llampega transparent<br> y rutilant y blanca de perles
 y diamants,<br> la porta del gran cercle de la ciutat
 futura.<br>
¡Oh Beatriu eterna! fins a tos peus d'argent<br> en súplica
 s'allarguen les meves dues mans<br> y ton esguart benèvol sobre
 mon cap s'atura.</p> 
<div style='text-align:center'>*** END OF THE PROJECT GUTENBERG EBOOK 73676 ***</div>
</body> 
</html>

